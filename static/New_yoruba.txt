<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C3%ACr%C3%B2y%C3%ACn/wp20150701/aniyan-nipa-owo/" parent_folder="web1" id="file7999003" filename="aniyan-nipa-owo">
 Baálé ilé ni Paul, ó sì ní ọmọ méjì. Ó sọ pé: “Nígbà kan owó ọjà fò sókè lọ́sàn-án kan orù kan lórílẹ̀-èdè wa, gbogbo nǹkan sì di ọ̀wọ́n gógó, àtijẹ àtimu pàápàá di ìṣòro. Ńṣe la máa ń tò sórí ìlà fún ọ̀pọ̀ wákàtí, àmọ́ lọ́pọ̀ ìgbà, nígbà tá a bá fi máa dé iwájú, oúnjẹ á ti tán. Ebi pa àwọn èèyàn débi pé ńṣe ni wọ́n rù hangogo, kódà ebi pa àwọn kan kú sójú títì. Gbogbo nǹkan tá à ń rà pátá ló gbowó lórí gegere. Nígbà tó yá, owó wa kò níye lórí mọ́. Gbogbo owó tí mo ní ní báńkì, owó ìbánigbófò mi àti owó ìfẹ̀yìntì mi pátá ló ṣòfò.” 
 Paul mọ̀ pé, òun nílò “ọgbọ́n tí ó gbéṣẹ́,” kí òun àti ìdílé rẹ̀ lè máa rí oúnjẹ jẹ. (Òwe 3:21) Ó sọ pé: “Iṣẹ́ mànàmáná ni mò ń ṣe àmọ́ gbogbo iṣẹ́ tó bá ṣáà ti yọjú ni mò ń gbà. Owó tí wọ́n ń san fún mi kéré gan-an sí iye tó yẹ kí n gbà. Nígbà míì, oúnjẹ làwọn kan máa gbé fún mi tàbí ohun èèlò míì. Tí wọ́n bá fún mi ní ọṣẹ mẹ́rin, màá lo méjì màá sì ta méjì tó kù. Lẹ́yìn-ọ̀-rẹyìn, mo rí ogójì [40] ọmọ adìyẹ gbà. Nígbà tí wọ́n dàgbà, mo tà wọ́n, mo sì fowó rẹ̀ ra ọgọ́rùn-ún mẹ́ta [300] míì. Nígbà tó yá, mo fi àádọ́ta [50] adìyẹ ṣe pàṣípààrọ̀ fún àpò àgbàdo lílọ̀ méjì, ọ̀kọ̀ọ̀kan wọn sì wúwo tó àpò sìmẹ́ǹtì kan. Ọ̀pọ̀ ọjọ́ ni ìdílé mi àtàwọn míì fi jẹ ẹ́.” 
 Paul mọ̀ pé ohun tó dáa jù téèyàn lè ṣe nírú ipò yìí ni pé kó gbẹ́kẹ̀ lé Ọlọ́run pátápátá. Tá a bá ń ṣe ohun tí Ọlọ́run fẹ́, yóò ràn wá lọ́wọ́. Ní ti àwọn ohun kòṣeémáàní ìgbésí ayé, Jésù sọ pé: “Ẹ sì jáwọ́ nínú àníyàn àìdánilójú; nítorí . . . Baba yín mọ̀ pé ẹ nílò nǹkan wọ̀nyí.”—Lúùkù 12:29-31. 
 Àmọ́ ó ṣeni láàánú pé olórí ọ̀tá Ọlọ́run, ìyẹn Sátánì, ti fi ọgbọ́n ẹ̀wẹ́ mú ọ̀pọ̀ èèyàn láti máa fi gbogbo ìgbésí ayé wọn kó ohun ìní jọ. Ọ̀pọ̀ èèyàn ló ń ṣe àníyàn nípa àwọn ohun tó wù wọ́n yálà wọ́n nílò rẹ̀ àbí wọn ò nílò rẹ̀. Wọ́n sì ń ṣe kìràkìtà kí wọ́n lè ní àwọn nǹkan tí wọn ò fi bẹ́ẹ̀ nílò. Ọ̀pọ̀ ló sì máa ń di onígbèsè, wọ́n á wá gbà tipátipá pé ‘ayá-nǹkan ni ìránṣẹ́ awínni.’—Òwe 22:7. 
 Àwọn kan máa ń kù gìrì ṣe ìpinnu tí kò bọ́gbọ́n mu. Paul sọ pé: “Ọ̀pọ̀ àwọn tá a jọ ń gbé ládùúgbò ló fi ẹbí àtàwọn ọ̀rẹ́ sílẹ̀ kí wọ́n lè lọ síṣẹ́ olówó ńlá nílẹ̀ òkèèrè. Àwọn kan nínú wọn kò sì rí iṣẹ́ tí wọ́n wá lọ torí wọn kò ní ìwé ìgbélùú tó yẹ. Wọ́n wá dẹni tó ń sun ojú títì, wọ́n á máa sá kiri kí ọwọ́ ìjọba má báa tẹ̀ wọ́n. Wọn ò ṣe ohun táá mú kí Ọlọ́run ràn wọ́n lọ́wọ́. Àmọ́ ńṣe lèmi àti ìdílé mi pinnu láti gbẹ́kẹ̀ lé Ọlọ́run fún ìrànlọ́wọ́ ká lè kojú ìṣòro ìṣúnná owó.” 
 TẸ̀ LÉ ÌMỌ̀RÀN JÉSÙ 
 Paul ń bá ọ̀rọ̀ rẹ̀ lọ, ó ní: “Jésù sọ pé: ‘Ẹ má ṣàníyàn láé nípa ọ̀la, nítorí ọ̀la yóò ní àwọn àníyàn tirẹ̀. Búburú ti ọjọ́ kọ̀ọ̀kan tó fún un.’ Torí náà, ẹ̀bẹ̀ mi sí Ọlọ́run lójoojúmọ́ kò ju pé kó fún wa ní oúnjẹ òòjọ́ wa, kí ebi má baà pa wá kú. Ọlọ́run sì pèsè fún wa lóòótọ́ bí Jésù ti ṣèlérí. Kì í ṣe gbogbo ìgbà la máa ń rí oúnjẹ tó wù wá jẹ. Bí àpẹẹrẹ, lọ́jọ́ kan mo lọ tò sórí ìlà láti ra oúnjẹ, láì tiẹ̀ mọ irú oúnjẹ tí wọ́n ń tà. Nígbà tó fi máa kàn mí, mo rí i pé yúgọ́ọ̀tì ni. Èmi ò sì fẹ́ràn yúgọ́ọ̀tì. Àmọ́ oúnjẹ náà ni, òun la sì mu sùn lálẹ́ ọjọ́ náà. Mo dúpẹ́ lọ́wọ́ Ọlọ́run pé jálẹ̀ gbogbo àkókò yẹn, èmi àti ìdílé mi ò sùn lébi rí.”* 
 Ọlọ́run ti ṣèlérí pé: “Èmi kì yóò fi ọ́ sílẹ̀ lọ́nàkọnà tàbí kọ̀ ọ́ sílẹ̀ lọ́nàkọnà.”—Hébérù 13:5 
 “Nǹkan ti wá ń sàn fún wa báyìí. Àmọ́ a ti kẹ́kọ̀ọ́ látinú ohun tó ṣẹlẹ̀ yìí pé ìgbẹ́kẹ̀lé nínú Ọlọ́run kò ní jẹ́ ká máa ṣàníyàn. Ó dájú pé Jèhófà* ò ní fi wá sílẹ̀, tá a bá ń ṣe ìfẹ́ rẹ̀ nìṣó. A ti wá rí i pé òótọ́ lọ̀rọ̀ inú Sáàmù 34:8 tó sọ pé: ‘Ẹ tọ́ ọ wò, kí ẹ sì rí i pé Jèhófà jẹ́ ẹni rere; aláyọ̀ ni abarapá ọkùnrin tí ó sá di í.’ Torí náà, tí ètò ọrọ̀ ajé bá tiẹ̀ tún dẹnu kọlẹ̀, a ò ní bẹ̀rù. 
 “Ó ṣẹ̀ṣẹ̀ wá yé wa pé oúnjẹ láwa èèyàn nílò láti gbé ẹ̀mí wa ró, kì í ṣe iṣẹ́ tàbí owó. À ń fojú sọ́nà fún ìgbà tí Ọlọ́run máa mú ìlérí rẹ̀ ṣẹ pé: ‘Ọ̀pọ̀ rẹpẹtẹ oúnjẹ yóò wá wà lórí ilẹ̀.’ Àmọ́ kó tó di ìgbà náà, ‘bí a bá ti ní ohun ìgbẹ́mìíró àti aṣọ, àwa yóò ní ìtẹ́lọ́rùn pẹ̀lú nǹkan wọ̀nyí.’ Ọ̀rọ̀ Bíbélì yìí tún máa ń fún wa lókun, ó ní: ‘Kí ọ̀nà ìgbésí ayé yín wà láìsí ìfẹ́ owó, bí ẹ ti ń ní ìtẹ́lọ́rùn pẹ̀lú àwọn nǹkan ìsinsìnyí. Nítorí òun ti wí pé: “Dájúdájú, èmi kì yóò fi ọ́ sílẹ̀ lọ́nàkọnà tàbí kọ̀ ọ́ sílẹ̀ lọ́nàkọnà.” Kí a lè jẹ́ onígboyà gidi gan-an, kí a sì sọ pé: “Jèhófà ni olùrànlọ́wọ́ mi; èmi kì yóò fòyà.”’”* 
 Ká tó lè bá ‘Ọlọ́run rìn,’ ó gba pé ká ní ojúlówó ìgbàgbọ́. (Jẹ́nẹ́sísì 6:9) Yálà a ní ìṣòro ìṣúnná owó báyìí àbí bóyá lọ́jọ́ iwájú, a ti kọ́ ẹ̀kọ́ pàtàkì lára Paul torí ìgbàgbọ́ tó ní àti ọgbọ́n tó gbéṣẹ́ tó lò. 
 Àmọ́ tó bá wá jẹ́ pé ìṣòro ìdílé ló ń fa àníyàn ńkọ́? 
 https://assetsnffrgf-a.akamaihd.net/assets/m/2015483/univ/art/2015483_univ_sqr_xl.jpg 
 https://assetsnffrgf-a.akamaihd.net/assets/a/wp/YR/20150701/wpub/wp_YR_20150701_lg.jpg 
 https://assetsnffrgf-a.akamaihd.net/assets/a/wp/YR/20150701/wpub/wp_YR_20150701_lg.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C3%ACr%C3%B2y%C3%ACn/w20150315/apeere-imuse/" parent_folder="web1" id="file7998994" filename="apeere-imuse">
 Tẹ́lẹ̀ rí, àwọn ìtẹ̀jáde wa sábà máa ń sọ pé ẹnì kan, ìṣẹ̀lẹ̀ kan tàbí ohun kan nínú Bíbélì ń ṣàpẹẹrẹ nǹkan míì. Àmọ́ láwọn ọdún àìpẹ́ yìí a kì í fi bẹ́ẹ̀ sọ̀rọ̀ nípa wọn. Kí nìdí? 
 Ohun tí Ilé Ìṣọ́ September 15, 1950 sọ ni pé nígbà míì ẹnì kan, ìṣẹ̀lẹ̀ kan tàbí ohun kan nínú Bíbélì máa ń ṣàpẹẹrẹ nǹkan míì tó ṣe pàtàkì jù ú lọ. 
 Lọ́pọ̀ ọdún sẹ́yìn, àwọn ìtẹ̀jáde wa sọ pé àwọn ọkùnrin àtàwọn obìnrin olóòótọ́ bíi Dèbórà, Élíhù, Jẹ́fútà, Jóòbù, Ráhábù, Rèbékà, àti ọ̀pọ̀ àwọn míì ṣàpẹẹrẹ àwọn ẹni àmì òróró tàbí àwọn “ogunlọ́gọ̀ ńlá.” (Ìṣí. 7:9) Bí àpẹẹrẹ, a lérò pé Jẹ́fútà, Jóòbù àti Rèbékà ń ṣàpẹẹrẹ àwọn ẹni àmì òróró, nígbà tí Dèbórà àti Ráhábù dúró fún ogunlọ́gọ̀ ńlá. Àmọ́ láwọn ọdún àìpẹ́ yìí, a kò ṣe irú àwọn ìfiwéra bẹ́ẹ̀. Kí nìdí? 
 Ìwé Mímọ́ mẹ́nu kan àwọn kan nínú Bíbélì tí wọ́n ṣàpẹẹrẹ ohun míì tó ṣe pàtàkì jù wọ́n lọ. Nínú Gálátíà 4:21-31, àpọ́sítélì Pọ́ọ̀lù sọ̀rọ̀ nípa “àwòkẹ́kọ̀ọ́ ìṣàpẹẹrẹ” kan tí obìnrin méjì kópa níbẹ̀. Nínú àwòkẹ́kọ̀ọ́ náà, Hágárì tó jẹ́ ẹrúbìnrin Ábúráhámù dúró fún orílẹ̀-èdè Ísírẹ́lì, tó jẹ́ pé Òfin Mósè ló mú kó ṣeé ṣe fún wọn láti ní àjọṣe pẹ̀lú Ọlọ́run. Àmọ́, Sárà tó jẹ́ “òmìnira obìnrin,” dúró fún ìyàwó Ọlọ́run, ìyẹn apá ti òkè ọ̀run lára ètò Jèhófà. Nínú lẹ́tà tí Pọ́ọ̀lù kọ sí àwọn Hébérù, ó fi Melikisédékì tó jẹ́ Ọba àti Àlùfáà wé Jésù, ó sì sọ àwọn ohun pàtó tí àwọn méjèèjì fi jọra. (Héb. 6:20; 7:1-3) Síwájú sí i, Pọ́ọ̀lù fi Aísáyà àti àwọn ọmọkùnrin rẹ̀ wé Jésù àti àwọn ẹni àmì òróró ọmọlẹ́yìn rẹ̀. (Héb. 2:13, 14) Nítorí pé Ọlọ́run ló mí sí Pọ́ọ̀lù láti kọ ohun tí ó kọ, a gbà tọkàntọkàn pé àwọn ohun tó sọ ṣàpẹẹrẹ àwọn ohun tó fi wọ́n wé lóòótọ́. 
 Àmọ́, níbi tí Bíbélì bá ti sọ pé ẹnì kan ṣàpẹẹrẹ ẹlòmíì, kò yẹ ká parí èrò sí pé gbogbo àlàyé tí Bíbélì ṣe tàbí gbogbo ohun tó ṣẹlẹ̀ sí onítọ̀hún ló máa ṣẹlẹ̀ lọ́nà tó túbọ̀ ṣe pàtàkì nígbèésí ayé ẹni táà ń fi wé náà. Bí àpẹẹrẹ, Pọ́ọ̀lù sọ fún wa pé Melikisédékì dúró fún Jésù, àmọ́, Pọ́ọ̀lù ò sọ nǹkan kan fún wa nípa ìgbà kan tí Melikisédékì mú búrẹ́dì àti wáìnì wá fún Ábúráhámù láti jẹ nígbà tí ó ṣẹ́gun àwọn ọba mẹ́rin kan. Nítorí náà, kò sí ìdí tó bá Ìwé Mímọ́ mu láti máa wá àwọn ìtumọ̀ tó fara sin nínú irú ìṣẹ̀lẹ̀ bẹ́ẹ̀.—Jẹ́n. 14:1, 18. 
 Ní ọ̀gọ́rùn-ún ọdún mélòó kan lẹ́yìn ikú Kristi, àwọn òǹkọ̀wé kan gbà gbọ́ pé gbogbo nǹkan tí Bíbélì sọ ló ń ṣàpẹẹrẹ ohun mìíràn. Nígbà tí ìwé gbédègbẹ́yọ̀ náà, The International Standard Bible Encyclopædia ń ṣàlàyé lórí àwọn ẹ̀kọ́ tí Origen, Ambrose, àti Jerome ṣe agbátẹrù rẹ̀, ó sọ pé: “Wọ́n wá àwọn nǹkan tó ṣàpẹẹrẹ ohun mìíràn nínú gbogbo ìṣẹ̀lẹ̀ àti àkọsílẹ̀ Ìwé Mímọ́, àní dórí bíńtín, wọ́n sì rí ohun tí wọ́n ń wá. Kódà wọ́n rò pé òtítọ́ tó fara sin pọ̀ nínú àwọn ohun tí ò já mọ́ nǹkan kan àtàwọn ìṣẹ̀lẹ̀ tó wọ́pọ̀ . . . , débi pé ọ̀pọ̀ nǹkan ni wọ́n ti sọ nípa bó ṣe jẹ́ pé ẹja mẹ́tàléláàádọ́jọ [153] ni àwọn ọmọlẹ́yìn Jésù pa ní alẹ́ tí Olùgbàlà tá a ti jí dìde fara hàn wọ́n!” 
 Augustine ará ìlú Hippo ṣàlàyé tó pọ̀ gan-an lórí ohun tí Bíbélì sọ nípa bí Jésù ṣe fi ìṣù búrẹ́dì báálì márùn-ún àti ẹja méjì bọ́ nǹkan bí ẹgbẹ̀rún márùn-ún ọkùnrin lọ́nà ìyanu. Augustine parí èrò sí pé ìṣù búrẹ́dì márùn-ún dúró fún ìwé márùn-ún tí Mósè kọ torí wọ́n gbà pé àlìkámà níye lórí ju ọkà báálì lọ, (bí “ọkà báálì” kò ṣe níye lórí yìí jẹ́ kí wọ́n gbà pé “Májẹ̀mú Láéláé” kò fi bẹ́ẹ̀ wúlò). Kí wá ni ẹja méjì túmọ̀ sí? Fún àwọn ìdí kan, ńṣe ló fi wọ́n wé ọba àti àlùfáà. Ọ̀mọ̀wé míì tó mú ìwádìí lórí kókó yìí bí iṣẹ́ sọ pé bí Jákọ́bù ṣe fi abọ́ ẹ̀wà pupa ra ogún ìbí lọ́wọ́ Ísọ̀ ń ṣàpẹẹrẹ bí Jésù ṣe fi ẹ̀jẹ̀ rẹ̀ tó jẹ́ pupa ra ogún ti ọ̀run fún aráyé! 
 Ẹ ò rí i pé irú àwọn ìtumọ̀ bẹ́ẹ̀ ṣòro láti gbà gbọ́! A mọ ìdí tó fi rí bẹ́ẹ̀. Àwa èèyàn kò lè mọ àwọn àkọsílẹ̀ inú Bíbélì tó ń ṣàpẹẹrẹ àwọn ohun tó ṣì ń bọ̀ wá ṣẹlẹ̀ àtàwọn tí kò ṣàpẹẹrẹ ohunkóhun. Ohun tó yé wa kedere ni pé: Ibi tí Ìwé Mímọ́ bá ti fi kọni pé ẹnì kan, ìṣẹ̀lẹ̀ kan tàbí ohun kan ń ṣàpẹẹrẹ nǹkan míì tó máa wáyé lọ́jọ́ iwájú, a gbà pé bó ṣe rí nìyẹn. Yàtọ̀ sí èyí, níbi tí kò bá ti sí ẹsẹ Ìwé Mímọ́ kan pàtó tó sọ pé ẹnì kan tàbí ìṣẹ̀lẹ̀ kan ń ṣàpẹẹrẹ nǹkan míì, a ò ní fẹ́ sọ bẹ́ẹ̀. 
 Tó bá rí bẹ́ẹ̀, báwo ni a ṣe lè jàǹfààní látinú àwọn ìṣẹ̀lẹ̀ àtàwọn àpẹẹrẹ tó wà nínú Ìwé Mímọ́? Nínú Róòmù 15:4, àpọ́sítélì Pọ́ọ̀lù sọ pé: “Gbogbo ohun tí a ti kọ ní ìgbà ìṣáájú ni a kọ fún ìtọ́ni wa, pé nípasẹ̀ ìfaradà wa àti nípasẹ̀ ìtùnú láti inú Ìwé Mímọ́, kí a lè ní ìrètí.” Ohun tí Pọ́ọ̀lù ń sọ ni pé àwọn arákùnrin rẹ̀ tó jẹ́ ẹni àmì òróró ní ọgọ́rùn-ún ọdún kìíní lè kọ́ àwọn ẹ̀kọ́ tó lágbára nínú àwọn ìṣẹ̀lẹ̀ tó wà nínú Ìwé Mímọ́. Síbẹ̀, àwọn èèyàn Ọlọ́run láti ìran dé ìran, yálà wọ́n jẹ́ ẹni àmì òróró tàbí “àgùntàn mìíràn,” bóyá wọ́n ń gbé ní “àwọn ọjọ́ ìkẹyìn” tàbí bẹ́ẹ̀ kọ́ ti jàǹfààní látinú “gbogbo ohun tí a ti kọ ní ìgbà ìṣáájú,” wọ́n sì ń bá a nìṣó láti jàǹfààní.—Jòh. 10:16; 2 Tím. 3:1. 
 Dípò ká máa wo ọ̀pọ̀ lára àwọn àkọsílẹ̀ Bíbélì pé kìkì àwọn ẹni àmì òróró tàbí àgùntàn mìíràn ló ṣẹ sí lára àti pé sáà kan ṣoṣo ló nímùúṣẹ, àwa èèyàn Ọlọ́run yálà a jẹ́ ẹni àmì òróró tàbí àgùntàn mìíràn lé fi àwọn ẹ̀kọ́ inú àwọn ìṣẹ̀lẹ̀ náà sílò nígbà yòówù ká gbé láyé. Bí àpẹẹrẹ, kò yẹ kí á kàn fi ẹ̀kọ́ tí a rí kọ́ nínú ìwé Jóòbù mọ sórí ohun tí ó ṣẹlẹ̀ sí àwọn ẹni àmì òróró nígbà Ogun Àgbáyé Kìíní nìkan. Ọ̀pọ̀ lára àwọn ìránṣẹ́ Ọlọ́run lọ́kùnrin àti lóbìnrin, àwọn ẹni àmì òróró àti ogunlọ́gọ̀ ńlá ni wọ́n ti fara da irú ohun tó ṣẹlẹ̀ sí Jóòbù, wọ́n “sì ti rí ìyọrísí tí Jèhófà mú wá, pé Jèhófà jẹ́ oníjẹ̀lẹ́ńkẹ́ gidigidi nínú ìfẹ́ni, ó sì jẹ́ aláàánú.”—Ják. 5:11. 
 Rò ó wò ná: Nínú àwọn ìjọ wa lónìí, ǹjẹ́ kò sí àwọn àgbà obìnrin tí wọ́n jẹ́ adúróṣinṣin bíi Dèbórà, àwọn ọ̀dọ́ alàgbà tí wọ́n jẹ́ ọlọgbọ́n bíi ti Élíhù, àwọn aṣáájú-ọ̀nà tó jẹ́ onígboyà tí wọ́n ní ìtara bíi ti Jẹ́fútà àti ọ̀pọ̀ olóòótọ́ lọ́kùnrin àti lóbìnrin tí wọ́n ní sùúrù bíi ti Jóòbù? A mà dúpẹ́ o, pé Jèhófà mú kí “gbogbo ohun tí a ti kọ ní ìgbà ìṣáájú” yìí wà lákọọ́lẹ̀ pé “nípasẹ̀ ìtùnú láti inú Ìwé Mímọ́, kí a lè ní ìrètí”! 
 Fún àwọn ìdí yìí ni àwọn ìtẹ̀jáde wa láwọn ọdún àìpẹ́ yìí ṣe ń tẹnu mọ́ àwọn ẹ̀kọ́ tí a lè rí kọ́ nínú àwọn ohun tí Bíbélì sọ dípò ká máa wá ẹnì kan, ìṣẹ̀lẹ̀ kan tàbí ohun kan nínú Bíbélì tó ń ṣàpẹẹrẹ nǹkan míì tó máa wáyé lọ́jọ́ iwájú. 
 https://assetsnffrgf-a.akamaihd.net/assets/m/2015204/univ/art/2015204_univ_sqr_xl.jpg 
 https://assetsnffrgf-a.akamaihd.net/assets/a/w/YR/20150315/wpub/w_YR_20150315_lg.jpg 
 https://assetsnffrgf-a.akamaihd.net/assets/a/w/YR/20150315/wpub/w_YR_20150315_lg.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C3%ACr%C3%B2y%C3%ACn/w20150415/awon-alagba-n-ko-awon-mii-ki-won-le-tootun/" parent_folder="web1" id="file7998996" filename="awon-alagba-n-ko-awon-mii-ki-won-le-tootun">
 “Àwọn nǹkan tí ìwọ sì ti gbọ́ lọ́dọ̀ mi . . . , fi lé àwọn olùṣòtítọ́ lọ́wọ́.”—2 TÍM. 2:2. 
 1. (a) Kí làwọn ìránṣẹ́ Ọlọ́run ti mọ̀ tipẹ́tipẹ́ nípa ìdálẹ́kọ̀ọ́, kí sì nìdí tó fi ṣe pàtàkì lónìí? (b) Kí la máa jíròrò nínú àpilẹ̀kọ yìí? 
 TIPẸ́TIPẸ́ làwọn ìránṣẹ́ Ọlọ́run ti mọ̀ pé ìdálẹ́kọ̀ọ́ máa ń mú kéèyàn ṣàṣeyọrí. Nígbà tí Ábúrámù, baba ńlá ìgbàanì fẹ́ lọ dá Lọ́ọ̀tì nídè, ó “pe àwọn ọkùnrin tí ó ti kọ́ jọ,” wọ́n sì ṣàṣeyọrí. (Jẹ́n. 14:14-16) Nígbà tí Dáfídì Ọba wà láyé, àwọn “tí a kọ́ ní iṣẹ́ orin kíkọ sí Jèhófà” ló ń kọrin ní ilé Ọlọ́run, wọ́n sì yin Ọlọ́run lógo. (1 Kíró. 25:7) Lónìí, à ń bá Sátánì àtàwọn tó ń tọ̀ ọ́ lẹ́yìn jagun tẹ̀mí. (Éfé. 6:11-13) Bákan náà, à ń ṣe gbogbo ohun tá a bá lè ṣe ká lè fi ìyìn fún Jèhófà. (Héb. 13:15, 16) Nítorí náà, bíi ti àwọn èèyàn Ọlọ́run nígbà àtijọ́, ìdálẹ́kọ̀ọ́ ṣe pàtàkì ká bàa lè ṣàṣeyọrí. Nínú ìjọ, àwọn alàgbà ni Jèhófà gbé iṣẹ́ kíkọ́ àwọn ẹlòmíì lé lọ́wọ́. (2 Tím. 2:2) Àwọn ọ̀nà wo ni àwọn alàgbà tó nírìírí ń gbà kọ́ àwọn arákùnrin kí wọ́n lè tóótun láti bójú tó agbo Ọlọ́run? 
 RAN AKẸ́KỌ̀Ọ́ LỌ́WỌ́ KÓ LÈ LÓKUN NÍPA TẸ̀MÍ 
 2. Kí ló yẹ kí alàgbà kan ṣe kí ó tó kọ́ akẹ́kọ̀ọ́ kan, kí sì nìdí? 
 2 A lè fi ẹ̀yin alàgbà wé àgbẹ̀ kan. Kí àgbẹ̀ kan tó gbin irúgbìn sóko rẹ̀, ó lè rí i pé ó yẹ kí òun fi ajílẹ̀ sí inú ilẹ̀ tó fẹ́ gbin nǹkan sí kí àwọn irè oko rẹ̀ lè so dáadáa. Bákan náà, kí o tó dá arákùnrin kan tí kò fi bẹ́ẹ̀ ní ìrírí lẹ́kọ̀ọ́, o lè rí i pé ó máa dáa tí o bá kọ́kọ́ ṣàlàyé àwọn ẹsẹ Bíbélì kan tó máa jẹ́ kí ẹ̀kọ́ náà wọ̀ ọ́ lọ́kàn kó sì túbọ̀ fi ẹ̀kọ́ náà sílò.—1 Tím. 4:6. 
 3. (a) Báwo ni a ṣe lè lo ọ̀rọ̀ Jésù tó wà nínú Máàkù 12:29, 30 tá a bá ń bá akẹ́kọ̀ọ́ kan sọ̀rọ̀? (b) Ipa wo ni àdúrà tí alàgbà kan bá gbà lè ní lórí akẹ́kọ̀ọ́? 
 3 Tó o bá fẹ́ mọ bí akẹ́kọ̀ọ́ kan ṣe ń jẹ́ kí ẹ̀kọ́ òtítọ́ Ìjọba náà darí èrò àti ìṣe rẹ̀ tó, o lè bíi pé, ‘Báwo ni bó o ṣe ya ara rẹ sí mímọ́ fún Jèhófà ṣe ti yí ọ̀nà tó o gbà ń gbé ìgbésí ayé rẹ pa dà?’ Ìbéèrè yẹn lè jẹ́ kẹ́ ẹ bẹ̀rẹ̀ ìjíròrò tó gbámúṣé nípa ìdí tí a fi ń ṣe iṣẹ́ ìsìn mímọ́ wa tọkàntọkàn. (Ka Máàkù 12:29, 30.) Ní ìparí ọ̀rọ̀ yín ẹ lè gbàdúrà pa pọ̀, kó o sì bẹ Jèhófà pé kó fún akẹ́kọ̀ọ́ náà ní ẹ̀mí mímọ́ tó nílò kó lè ṣàṣeyọrí lẹ́nu ìdálẹ́kọ̀ọ́ rẹ̀. Bí arákùnrin náà ṣe ń gbọ́ tó ò ń gbàdúrà látọkàn wá nítorí rẹ̀ máa fún un níṣìírí gan-an ni. 
 4. (a) Àwọn àpẹẹrẹ wo ló wà nínú Bíbélì tó máa ran akẹ́kọ̀ọ́ lọ́wọ́ kó lè tẹ̀ síwájú nípa tẹ̀mí? (b) Kí ni àwọn alàgbà máa ń fẹ ṣe tí wọ́n bá ń dá àwọn míì lẹ́kọ̀ọ́? 
 4 Ní ìbẹ̀rẹ̀ ìdálẹ́kọ̀ọ́ náà, jíròrò àwọn àkọsílẹ̀ Bíbélì kan tó máa jẹ́ kí akẹ́kọ̀ọ́ náà rí ìdí tó fi yẹ kí òun múra tán láti kẹ́kọ̀ọ́, kó ṣeé gbára lé, kó sì jẹ́ onírẹ̀lẹ̀. (1 Ọba 19:19-21; Neh. 7:2; 13:13; Ìṣe 18:24-26) Ó ṣe pàtàkì pé kí akẹ́kọ̀ọ́ ní àwọn ìwà yẹn bó ṣe ṣe pàtàkì pé kí àgbẹ̀ fi ajílẹ̀ sílẹ̀ tó fẹ́ fi dáko. Wọ́n máa jẹ́ kó tètè tẹ̀ síwájú nípa tẹ̀mí. Alàgbà kan tó ń jẹ́ Jean-Claude, láti orílẹ̀-èdè Faransé sọ pé: “Tí mo bá ń kọ́ ẹnì kan lẹ́kọ̀ọ́, mo máa ń fẹ́ ran ẹni náà lọ́wọ́ kó lè di ẹni tí nǹkan tẹ̀mí ń jẹ lọ́kàn. Mo máa ń rí i pé a jọ ka àwọn ẹsẹ Bíbélì pàtó kan tó máa ‘la ojú’ akẹ́kọ̀ọ́ náà sí ‘àwọn ohun àgbàyanu’ tó wà nínú Bíbélì.” (Sm. 119:18) Àwọn nǹkan míì wo la lè ṣe láti ran akẹ́kọ̀ọ́ kan lọ́wọ́ kó lè lókun nípa tẹ̀mí? 
 DÁBÀÁ ÀWỌN ÀFOJÚSÙN KÓ O SÌ SỌ ÌDÍ TÓ FI ṢE PÀTÀKÌ 
 5. (a) Kí nìdí tó fi ṣe pàtàkì pé ká jíròrò àwọn àfojúsùn tẹ̀mí pẹ̀lú akẹ́kọ̀ọ́ kan? (b) Kí nìdí tó fi yẹ káwọn alàgbà dá àwọn tó ṣì kéré lẹ́kọ̀ọ́? (Wo àlàyé ìsàlẹ̀ ìwé.) 
 5 O lè bi akẹ́kọ̀ọ́ kan pé, ‘Àwọn nǹkan wo lo fi ṣe àfojúsùn rẹ nípa tẹ̀mí?’ Bí kò bá tíì ní àfojúsùn kan pàtó, ràn án lọ́wọ́ kó lè yan ọ̀kan tí agbára rẹ̀ ká tí ọwọ́ rẹ̀ sì lè tẹ̀. Sọ ohun kan pàtó tó o fi ṣe àfojúsùn rẹ nígbà kan rí, kó o sì fi ọ̀yàyà sọ bí inú rẹ ṣe dùn tó nígbà tí ọwọ́ rẹ tẹ̀ ẹ́. Lóòótọ́, ó lè dà bíi pé àbá yìí kò ṣòro rárá, síbẹ̀ ó gbéṣẹ́ gan-an ni. Alàgbà kan tó tún jẹ́ aṣáájú-ọ̀nà nílẹ̀ Áfíríkà tí orúkọ rẹ̀ ń jẹ́ Victor, sọ pé: “Nígbà tí mo wà lọ́dọ̀ọ́, alàgbà kan bi mí láwọn ìbéèrè mélòó kan tó ń múni ronú jinlẹ̀ nípa àwọn nǹkan tí mo fi ṣe àfojúsùn mi. Àwọn ìbéèrè yẹn ló jẹ́ kí n bẹ̀rẹ̀ sí í ronú gan-an nípa iṣẹ́ òjíṣẹ́ mi.” Àwọn alàgbà tó nírìírí tún sọ pé ó ṣe pàtàkì gan-an pé ká bẹ̀rẹ̀ sí í dá àwọn arákùnrin lẹ́kọ̀ọ́ nígbà tí wọ́n ṣì wà lọ́dọ̀ọ́, pàápàá tí wọ́n bá ti ń lé lọ́mọ ọdún mẹ́tàlá. Ìyẹn gba pé ká máa fún wọn níṣẹ́ tó bá ọjọ́ orí wọn mu. Tí a bá tètè bẹ̀rẹ̀ sí í kọ́ àwọn ọmọ lẹ́kọ̀ọ́, nígbà tí wọ́n bá fi máa pé ọmọ ogún ọdún, àwọn àfojúsùn tẹ̀mí ni wọ́n á máa lépa dípò àwọn nǹkan ayé tó sábà máa ń pín ọkàn àwọn ọ̀dọ́ níyà.—Ka Sáàmù 71:5,17.* 
 6. Kí ni ohun pàtàkì kan tí Jésù máa ń ṣe tó bá ń dáni lẹ́kọ̀ọ́? 
 6 Ohun míì tó o lè ṣe kó lè wu akẹ́kọ̀ọ́ kan láti ní àǹfààní iṣẹ́ ìsìn ni pé kó o ṣàlàyé ohun tó yẹ kó ṣe àti ìdí tó fi yẹ kó ṣe é. Tó o bá ń sọ ìdí tó fi yẹ kí akẹ́kọ̀ọ́ ṣe àwọn nǹkan kan, ńṣe lò ń tẹ̀ lé àpẹẹrẹ Jésù, Olùkọ́ Ńlá náà. Bí àpẹẹrẹ, kí Jésù tó gbé iṣẹ́ sísọni di ọmọ ẹ̀yìn lé àwọn àpọ́sítélì rẹ̀ lọ́wọ́, ó sọ ìdí tó fi yẹ kí wọ́n ṣe bẹ́ẹ̀. Ó sọ pé: “Gbogbo ọlá àṣẹ ni a ti fi fún mi ní ọ̀run àti lórí ilẹ̀ ayé.” Ó wá fi kún un pé: “Nítorí náà, ẹ lọ, kí ẹ sì máa sọ àwọn ènìyàn gbogbo orílẹ̀-èdè di ọmọ ẹ̀yìn.” (Mát. 28:18, 19) Báwo lo ṣe lè tẹ̀ lé àpẹẹrẹ Jésù tó o bá ń dáni lẹ́kọ̀ọ́? 
 7, 8. (a) Báwo làwọn alàgbà ṣe lè tẹ̀ lé àpẹẹrẹ Jésù tí wọ́n bá ń kọ́ àwọn ẹlòmíì? (b) Báwo ló ṣe ṣe pàtàkì tó pé ká máa gbóríyìn fún akẹ́kọ̀ọ́? (d) Àwọn àbá wo ló lè ran àwọn alàgbà lọ́wọ́ tí wọ́n bá ń kọ́ àwọn ẹlòmíì? (Wo àpótí náà “Bá A Ṣe Lè Dá Àwọn Míì Lẹ́kọ̀ọ́.”) 
 7 Ṣàlàyé ìdí tí ohun tó o ní kí akẹ́kọ̀ọ́ kan ṣe fi bá Ìwé Mímọ́ mu. Tó o bá ṣe bẹ́ẹ̀, ńṣe lò ń kọ́ ọ láti máa ronú lórí àwọn ìlànà Bíbélì nínú ohun gbogbo tó bá ń ṣe. Bí àpẹẹrẹ, jẹ́ ká sọ pé o ní kí arákùnrin kan máa rí i pé kò sí ohunkóhun tó lè ṣèpalára fáwọn èèyàn lẹ́nu ọ̀nà Gbọ̀ngàn Ìjọba, kí ibẹ̀ sì máa wà ní mímọ́ tónítóní. O lè ka Títù 2:10, kó o wá ṣàlàyé fún un pé bó ṣe ń bójú tó ẹnu ọ̀nà Gbọ̀ngàn Ìjọba ń “ṣe ẹ̀kọ́ Olùgbàlà wa, Ọlọ́run, lọ́ṣọ̀ọ́.” Bákan náà, sọ pé kí akẹ́kọ̀ọ́ náà ronú nípa àwọn àgbàlagbà tó wà nínú ìjọ àti bí wọ́n ṣe máa jàǹfààní tó bá ń ṣe ojúṣe rẹ̀. Tá a bá ní irú ìjíròrò yìí pẹ̀lú ẹni tá à ń dá lẹ́kọ̀ọ́, á jẹ́ kó máa ronú nípa àǹfààní tí iṣẹ́ rẹ̀ máa ṣe ìjọ dípò kó máa ronú nípa ìtọ́ni tá a fun. Inú rẹ̀ máa dùn bó ṣe ń rí i pé àwọn ará ń jàǹfààní nínú iṣẹ́ tó ń bójú tó. 
 8 Síwájú sí i, rí i pé ò ń gbóríyìn fún akẹ́kọ̀ọ́ náà bó ṣe ń sapá láti fi àwọn nǹkan tó ń kọ́ sílò. Báwo nìyẹn ti ṣe pàtàkì tó? Omi máa ń mú kí irúgbìn dàgbà. Lọ́nà kan náà, tí a bá ń gbóríyìn fún akẹ́kọ̀ọ́ ó máa jẹ́ kó dàgbà nípa tẹ̀mí.—Fi wé Mátíù 3:17. 
 ÌPÈNÍJÀ MÍÌ 
 9. (a) Ìṣòro wo ni àwọn alàgbà kan tó ń gbé láwọn orílẹ̀-èdè tí nǹkan ti rọ̀ṣọ̀mù máa ń kojú tí wọ́n bá fẹ́ dáni lẹ́kọ̀ọ́? (b) Kí nìdí tí àwọn ọ̀dọ́kùnrin kan ò ṣe fi ìjọsìn Jèhófà sípò àkọ́kọ́ ní ìgbésí ayé wọn? 
 9 Àwọn alàgbà tó wà ní àwọn orílẹ̀-èdè tí nǹkan ti rọ̀ṣọ̀mù lè kojú ìpèníjà míì: Ìyẹn bí wọ́n ṣe máa ṣèrànwọ́ fún àwọn arákùnrin tó ti lé lọ́mọ ogún ọdún tàbí ọgbọ̀n ọdún tí wọ́n sì ti ṣèrìbọmi kí wọ́n lè gba àǹfààní iṣẹ́ ìsìn nínú ìjọ. A béèrè lọ́wọ́ àwọn alàgbà onírìírí tó wá láti ilẹ̀ tí ó tó ogún [20] ní Yúróòpù àti Amẹ́ríkà ohun tí wọ́n rò pé ó fàá tí àwọn ọ̀dọ́ kan kì í fẹ́ gba àǹfààní iṣẹ́ ìsìn nínú ìjọ. Púpọ̀ nínú wọn ló sọ pé: Nígbà tí àwọn ọ̀dọ́ kan ń dàgbà, kò sẹ́ni tó fún wọn níṣìírí láti fi àwọn nǹkan tẹ̀mí ṣe àfojúsùn wọn. Kódà, nígbà táwọn ọ̀dọ́ kan fẹ́ fi ohun tẹ̀mí ṣe àfojúsùn wọn, ńṣe làwọn òbí wọn rọ̀ wọ́n láti kàwé dáadáa kí wọ́n lè ríṣẹ́ gidi ṣe! Irú àwọn ọ̀dọ́ bẹ́ẹ̀ kò fi ìjọsìn Jèhófà sípò àkọ́kọ́ ní ìgbésí ayé wọn.—Mát. 10:24. 
 10, 11. (a) Báwo ni alàgbà kan ṣe lè rọra tún èrò arákùnrin kan ṣe tó bá jọ pé kò fẹ́ gba àǹfààní iṣẹ́ ìsìn kankan nínú ìjọ? (b) Àwọn ẹsẹ Ìwé Mímọ́ wo ni alàgbà náà lè jíròrò pẹ̀lú arákùnrin náà, kí sì nìdí? (Wo àlàyé ìsàlẹ̀ ìwé.) 
 10 Tó bá jọ pé arákùnrin kan kò fẹ́ gba àǹfààní iṣẹ́ ìsìn kankan nínú ìjọ, ó máa gba ọ̀pọ̀ ìsapá àti sùúrù kẹ́ ẹ tó lè tún èrò rẹ̀ ṣe, àmọ́ kì í ṣe ohun tí kò ṣeé ṣe. Bí àgbẹ̀ ṣe máa ń rọra lọ́ okùn iṣu mọ́ igi kí iṣu náà lè ta dáadáa, bẹ́ẹ̀ lo ṣe lè fara balẹ̀ ran àwọn arákùnrin kan lọ́wọ́ kí wọ́n lè gbà láti ní àǹfààní iṣẹ́ ìsìn nínú ìjọ. Báwo lo ṣe lè ṣe é? 
 11 Wá àyè láti di ọ̀rẹ́ arákùnrin tó ò ń dá lẹ́kọ̀ọ́ náà. Jẹ́ kó mọ̀ pé a nílò rẹ̀ nínú ìjọ. Bí ọjọ́ ti ń gorí ọjọ́, ẹ jọ jókòó sọ̀rọ̀, kí ẹ ka àwọn ẹsẹ Ìwé Mímọ́ kan pàtó, kó o sì ràn án lọ́wọ́ láti ronú nípa ìyàsímímọ́ rẹ̀ sí Jèhófà. (Oníw. 5:4; Aísá. 6:8; Mát. 6:24, 33; Lúùkù 9:57-62; 1 Kọ́r. 15:58; 2 Kọ́r. 5:15; 13:5) O lè bi í pé, ‘Ìlérí wo lo ṣe fún Jèhófà nígbà tó o ya ara rẹ sí mímọ́ fún un?’ Kó o lè dé ọkàn rẹ̀, o lè bi í pé, ‘Báwo lo ṣe rò pé ó rí lára Jèhófà nígbà tó o ṣe ìrìbọmi?’ (Òwe 27:11) ‘Báwo ló ṣe rí lára Sátánì?’ (1 Pét. 5:8) Má ṣe fojú kéré ipa tí àwọn ẹsẹ Bíbélì tó o fara balẹ̀ yàn tó o sì kà fún arákùnrin náà lè ní lórí rẹ̀.—Ka Hébérù 4:12.* 
 Ẹ̀YIN AKẸ́KỌ̀Ọ́, Ẹ JẸ́ OLÓÒÓTỌ́ 
 12, 13. (a) Irú ìwà wo ni Èlíṣà hù nígbà tó ń kẹ́kọ̀ọ́ lọ́dọ̀ Èlíjà? (b) Báwo ni Jèhófà ṣe bù kún Èlíṣà nítorí ìṣòtítọ́ rẹ̀? 
 12 Ẹ̀yin ọ̀dọ́, a nílò yín nínú ìjọ! Nítorí náà, àwọn ìwà wo ló máa jẹ́ kẹ́ ẹ lè ṣàṣeyọrí? Láti wá ìdáhùn sí ìbéèrè yẹn, ẹ jẹ́ ká wo àpẹẹrẹ ẹnì kan nígbà àtijọ́ tí òun náà jẹ́ akẹ́kọ̀ọ́. 
 13 Ní nǹkan tó fẹ́rẹ̀ẹ́ tó ẹgbẹ̀rún mẹ́ta ọdún sẹ́yìn, wòlíì Èlíjà ní kí Èlíṣà tó jẹ́ ọ̀dọ́ di ìránṣẹ́ òun. Ẹsẹ̀kẹsẹ̀ ni Èlíṣà gbà láti di ìránṣẹ́ rẹ̀, ó sì fi ìṣòtítọ́ sin bàbá àgbàlagbà yìí nípa bíbá a ṣe àwọn iṣẹ́ tí kò jọjú. (2 Ọba 3:11) Lẹ́yìn tí Èlíṣà ti gba ìdálẹ́kọ̀ọ́ fún nǹkan bí ọdún mẹ́fà, ó gbọ́ pé iṣẹ́ Èlíjà ní ilẹ̀ Ísírẹ́lì máa tó dópin. Èlíjà wá sọ fún alábàáṣiṣẹ́ rẹ̀ tó ti dá lẹ́kọ̀ọ́ dáadáa yìí pé kó má tẹ̀ lé òun mọ́. Àmọ́, ẹ̀ẹ̀mẹta ọ̀tọ̀ọ̀tọ̀ ni Èlíṣà sọ fún Èlíjà pé: “Èmi kí yóò fi ọ́ sílẹ̀.” Ó ṣe tán láti dúró ti ọ̀gá rẹ̀ tó bá ṣì ṣeé ṣe. Nítorí Èlíṣà jẹ́ olóòótọ́ tó sì dúró ti ọ̀gá rẹ̀ gbágbáágbá Jèhófà bù kún un, ó jẹ́ kó rí ìgbà tí Èlíjà lọ lọ́nà ìyanu.—2 Ọba 2:1-12. 
 14. (a) Báwo ni àwọn akẹ́kọ̀ọ́ lónìí ṣe lè tẹ̀ lé àpẹẹrẹ Èlíṣà? (b) Kí nìdí tó fi ṣe pàtàkì pé kí àwọn akẹ́kọ̀ọ́ jẹ́ olóòótọ́? 
 14 Báwo lo ṣe lè tẹ̀ lé àpẹẹrẹ Èlíṣà lónìí? Jẹ́ kó máa yá ẹ lára láti gba iṣẹ́ tí wọ́n bá fún ẹ, títí kan àwọn iṣẹ́ tí kò jọjú. Mú olùkọ́ rẹ lọ́rẹ̀ẹ́, kó o sì jẹ́ kó mọ̀ pé o mọyì bó ṣe ń sapá láti kọ́ ẹ lẹ́kọ̀ọ́. Ńṣe ni ìwà rere tó o bá hù máa dà bí ìgbà tó ò ń sọ fún un pé: “Èmi kí yóò fi ọ́ sílẹ̀.” Ju gbogbo rẹ̀ lọ, máa fi ìṣòtítọ́ bójú tó iṣẹ́ èyíkéyìí tí wọ́n bá fún ẹ. Kí nìdí tí ìyẹn fi ṣe pàtàkì? Ìdí ni pé, lẹ́yìn tí àwọn alàgbà bá a rí i pé o jẹ́ olóòótọ́ tó o sì ṣeé fọkàn tán ni ọkàn wọn á tó balẹ̀ pé Jèhófà fẹ́ kí wọ́n fún ẹ ní àfikún iṣẹ́ nínú ìjọ.—Sm. 101:6; ka 2 Tímótì 2:2. 
 FI Ọ̀WỌ̀ TÓ YẸ HÀN 
 15, 16. (a) Àwọn ọ̀nà wo ni Èlíṣà gbà bọ̀wọ̀ fún olùkọ́ rẹ̀? (Wo àwòrán tó wà níbẹ̀rẹ̀ àpilẹ̀kọ yìí.) (b) Kí ni Èlíṣà ṣe tó fi ọkàn àwọn wòlíì tó kù balẹ̀? 
 15 Ohun tí Bíbélì sọ nípa Èlíṣà tó gbaṣẹ́ lọ́wọ́ Èlíjà tún jẹ́ ká rí bó ṣe yẹ kí àwọn arákùnrin lónìí máa bọ̀wọ̀ fún àwọn alàgbà tó nírìírí. Lẹ́yìn tí Èlíjà àti Èlíṣà lọ ṣèbẹ̀wò sọ́dọ̀ àwọn wòlíì kan nílùú Jẹ́ríkò, àwọn méjèèjì rìn lọ sí Odò Jọ́dánì. Nígbà tí wọ́n dé ibẹ̀, “Èlíjà mú ẹ̀wù oyè rẹ̀, ó sì ká a, ó sì lu omi náà, ní kẹ̀rẹ̀kẹ̀rẹ̀, ó pín.” Lẹ́yìn tí wọ́n ti rìn la àárín odò tó ti gbẹ náà kọjá, àwọn méjèèjì “ń sọ̀rọ̀ bí wọ́n ti ń rìn.” Ó ṣe kedere pé, Èlíṣà kò ronú pé òun ti mọ gbogbo nǹkan tán. Títí Èlíjà fi lọ, Èlíṣà fetí sí gbogbo ohun tí olùkọ́ rẹ̀ ń sọ. Lẹ́yìn náà, ìjì ẹlẹ́fùúùfù gbé Èlíjà lọ. Nígbà tí Èlíṣà pa dà dé Odò Jọ́dánì, ó fi ẹ̀wù Èlíjà lu odò náà, ó sì kígbe pé: “Jèhófà Ọlọ́run Èlíjà dà?” Lẹ́ẹ̀kan sí i, odò náà pín sí méjì.—2 Ọba 2:8-14. 
 16 Ǹjẹ́ o kíyè sí i pé iṣẹ́ ìyanu àkọ́kọ́ tí Èlíṣà ṣe kò yàtọ̀ rárá sí iṣẹ́ ìyanu tí Èlíjà ṣe gbẹ̀yìn? Kí nìdí tí ìyẹn fi ṣe pàtàkì? Ó jọ pé Èlíṣà kò ronú pé ní báyìí tí òun ti wà nípò àṣẹ, ó yẹ kí òun yí àwọn nǹkan kan pa dà lẹ́sẹ̀kẹsẹ̀. Kàkà bẹ́ẹ̀, bó ṣe ń bá a nìṣó láti ṣe iṣẹ́ ìsìn rẹ̀ bí Èlíjà ṣe máa ń ṣe é fi hàn pé ó bọ̀wọ̀ fún olùkọ́ rẹ̀, ìyẹn sì jẹ́ kí ọkàn àwọn wòlíì yòókù balẹ̀. (2 Ọba 2:15) Ọgọ́ta [60] ọdún ni Èlíṣà fi ṣe iṣẹ́ wòlíì, Jèhófà sì lò ó láti ṣe iṣẹ́ ìyanu tó pọ̀ gan-an ju ti Èlíjà lọ. Ẹ̀kọ́ wo ni ìtàn yìí kọ́ ẹ̀yin akẹ́kọ̀ọ́ lónìí? 
 17. (a) Ọ̀nà wo ni àwọn akẹ́kọ̀ọ́ lè gbà fìwà jọ Èlíṣà lónìí? (b) Bí ọjọ́ ṣe ń gorí ọjọ́, ọ̀nà wo ni Jèhófà lè gbà lo àwọn akẹ́kọ̀ọ́ tó jẹ́ olóòótọ́? 
 17 Má ṣe ronú pé gbàrà tí wọ́n bá ti fún ẹ láwọn àǹfààní iṣẹ́ ìsìn kan nínú ìjọ lo gbọ́dọ̀ ti bẹ̀rẹ̀ sí í yí nǹkan pa dà, kó o wá máa ṣe nǹkan lọ́nà tó yàtọ̀ pátápátá sí bí wọ́n ṣe ń ṣe é tẹ́lẹ̀. Ìwọ kọ́ lo máa pinnu ìgbà tó yẹ kí nǹkan yí pa dà. Ohun tí ìjọ nílò àti ìtọ́ni tá a bá rí gbà látọ̀dọ̀ ètò Jèhófà ló máa jẹ́ ká mọ ìgbà tó yẹ kí ìyípadà wáyé. Ohun tí Èlíṣà ṣe fi àwọn wòlíì tó kù lọ́kàn balẹ̀, ó ń bá a nìṣó láti ṣe nǹkan bí Èlíjà ṣe máa ń ṣe é tó fi hàn pé ó bọ̀wọ̀ fún Èlíjà tó gbaṣẹ́ lọ́wọ́ rẹ̀. Ìwọ náà lè fìwà jọ Èlíṣà tó o bá jẹ́ kí ọkàn àwọn tẹ́ ẹ jọ jẹ́ onígbàgbọ́ balẹ̀, tó o sì ń bọ̀wọ̀ fún àwọn alàgbà onírìírí nípa ṣíṣe nǹkan lọ́nà tí wọ́n gbà ń ṣe é tí kò sì ta ko ìlànà Bíbélì. (Ka 1 Kọ́ríńtì 4:17.) Àmọ́, bí o ṣe ń ní ìrírí sí i, ó dájú pé ìwọ̀ náà á wà lára àwọn tó ń ran ìjọ lọ́wọ́ láti ṣe àwọn àyípadà táá jẹ́ kí wọ́n lè máa bá ètò Jèhófà tó ń tẹ̀ síwájú rìn. Kódà, bíi ti Èlíṣà, Jèhófà ṣì lè lo ẹ̀yin akẹ́kọ̀ọ́ tó jẹ́ olóòótọ́ láti ṣe àwọn iṣẹ́ tó pọ̀ ju èyí tí àwọn olùkọ́ yín ṣe lọ.—Jòh. 14:12. 
 18. Kí nìdí tó fi ṣe pàtàkì gan-an pé kí a dá àwọn arákùnrin tó wà nínú ìjọ lẹ́kọ̀ọ́ lónìí? 
 18 A retí pé àwọn àbá tó wà nínú àpilẹ̀kọ yìí àti èyí tó ṣáájú rẹ̀ máa mú kí àwọn alàgbà máa wáyè láti dá àwọn ẹlòmíì lẹ́kọ̀ọ́. Ǹjẹ́ kí àwọn arákùnrin tó tóótun múra tán láti gba irú ìdánilẹ́kọ̀ọ́ bẹ́ẹ̀ kí wọ́n sì fi ọgbọ́n lò ó bí wọ́n ṣe ń bójú tó àwọn àgùntàn Jèhófà. Tí wọ́n bá ṣè bẹ́ẹ̀, ó máa fún gbogbo ìjọ kárí ayé lókun, á sì ran ẹnì kọ̀ọ̀kan wa lọ́wọ́ láti jẹ́ olóòótọ́ lákòókò táwọn ìṣẹ̀lẹ̀ pàtàkì máa wáyé lọ́jọ́ iwájú. 
 ^ ìpínrọ̀ 5 Bí ọ̀dọ́kùnrin kan bá fi hàn pé òun dàgbà nípa tẹ̀mí, tó lẹ́mìí ìrẹ̀lẹ̀, tó sì dójú ìlà ohun tí Ìwé Mímọ́ béèrè, àwọn alàgbà lè dámọ̀ràn rẹ̀ láti di ìránṣẹ́ iṣẹ́ òjíṣẹ́ kódà bí kò bá tíì pé ọmọ ogún ọdún.—1 Tím. 3:8-10, 12; wo Ilé Ìṣọ́nà July 1, 1989, ojú ìwé 29. 
 https://assetsnffrgf-a.akamaihd.net/assets/m/2015282/univ/art/2015282_univ_sqr_xl.jpg 
 https://assetsnffrgf-a.akamaihd.net/assets/a/w/YR/20150415/wpub/w_YR_20150415_lg.jpg 
 https://assetsnffrgf-a.akamaihd.net/assets/a/w/YR/20150415/wpub/w_YR_20150415_lg.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C5%84l%C3%A1/bibeli-ohun-to-wa-nibe/awon-omo-isireli-so-pe-awon-fe-oba/" parent_folder="web1" id="file7993947" filename="awon-omo-isireli-so-pe-awon-fe-oba">
 Sọ́ọ̀lù, ọba tó kọ́kọ́ jẹ nílẹ̀ Ísírẹ́lì, ya aláìgbọràn. Dáfídì ló jọba lẹ́yìn ẹ̀, Ọlọ́run sì bá a dá májẹ̀mú ìjọba kan tó máa wà títí láé 
 LẸ́YÌN tí sáà ti Sámúsìnì ti kọjá, Sámúẹ́lì ṣiṣẹ́ gẹ́gẹ́ bíi wòlíì àti onídàájọ́ ní Ísírẹ́lì. Àwọn ọmọ Ísírẹ́lì ń sọ fún un lemọ́lemọ́ pé àwọn ń fẹ́ èèyàn tí yóò máa jọba lé àwọn lórí bíi tàwọn orílẹ̀-èdè yòókù. Bó tilẹ̀ jẹ́ pé wọ́n fi ohun tí wọ́n béèrè yìí ṣe àfojúdi sí Jèhófà ni, síbẹ̀ Ó sọ fún Sámúẹ́lì pé kó ṣe ohun tí wọ́n ń fẹ́ fún wọn. Ọlọ́run yan ọkùnrin kan tó jẹ́ onírẹ̀lẹ̀, ìyẹn Sọ́ọ̀lù, gẹ́gẹ́ bí ọba. Kò pẹ́ kò jìnnà, Sọ́ọ̀lù Ọba di agbéraga àti aláìgbọràn. Jèhófà kọ̀ ọ́ lọ́ba ó sì sọ fún Sámúẹ́lì pé kó fòróró yan ẹlòmíì, ìyẹn ọ̀dọ́mọkùnrin kan tó ń jẹ́ Dáfídì. Àmọ́, ọ̀pọ̀ ọdún ṣì máa kọjá kí Dáfídì tó di ọba. 
 Ó ṣeé ṣe kó jẹ́ pé Dáfídì ò tíì pọ́mọ ogún ọdún nígbà tó lọ wo àwọn arákùnrin rẹ̀ tí wọ́n wà lára àwọn ọmọ ogun Sọ́ọ̀lù. Ìdí gbogbo àwọn ọmọ ogun náà ti domi nítorí ọ̀kan lára àwọn tó wá bá wọn jagun, ìyẹn òmìrán kan tó ń jẹ́ Gòláyátì, ẹni tó ń ṣáátá wọn tó sì tún ń ṣáátá Ọlọ́run wọn. Èyí bí Dáfídì nínú, ó sì gbà láti jáde lọ bá òmìrán náà jagun. Lẹ́yìn tí ọ̀dọ́mọkùnrin yìí ti mú kànnàkànnà kan, tó sì ṣa òkúta wẹ́wẹ́ díẹ̀, ó jáde lọ bá Gòláyátì, ẹni tó fẹ́rẹ̀ẹ́ ga tó mítà mẹ́ta, èyí tó lé ní ẹsẹ̀ bàtà mẹ́sàn-án. Nígbà tí Gòláyátì fi Dáfídì ṣẹlẹ́yà, Dáfídì sọ fún òmìrán náà pé òun dira ogun jù ú lọ torí pé òun tọ̀ ọ́ wá lórúkọ Jèhófà Ọlọ́run! Nígbà tí òkúta kan ṣoṣo látinú kànnàkànnà Dáfídì wọnú agbárí Gòláyátì lọ, ó wó lulẹ̀ kòròbìtà. Dáfídì wá fa idà òmìrán náà yọ, ó sì fi gé orí rẹ̀. Ìpayà bá àwọn Filísínì tó kù, wọ́n sì fẹsẹ̀ fẹ́ ẹ. 
 Lẹ́yìn ìṣẹ̀lẹ̀ yìí, ìgboyà Dáfídì wú Sọ́ọ̀lù lórí débi pé ó fi ọ̀dọ́mọkùnrin náà ṣe olórí àwọn ọmọ ogun rẹ̀. Àmọ́, kò pẹ́ tí àṣeyọrí Dáfídì fi mú kí Sọ́ọ̀lù bẹ̀rẹ̀ sí í jowú ẹ̀ lọ́nà kíkorò. Dáfídì ní láti sá àsálà fún ẹ̀mí rẹ̀, ó sì bẹ̀rẹ̀ sí í gbé gẹ́gẹ́ bí ìsáǹsá fún ọ̀pọ̀ ọdún. Síbẹ̀, Dáfídì ń bá ìṣòtítọ́ rẹ̀ nìṣó sí ọba tó ń gbìyànjú láti pa á, níwọ̀n bó ti mọ̀ lọ́kàn ara rẹ̀ pé Jèhófà Ọlọ́run ló yan Sọ́ọ̀lù gẹ́gẹ́ bí ọba. Níkẹyìn, Sọ́ọ̀lù kú sójú ogun. Kò pẹ́ lẹ́yìn náà ni Dáfídì di ọba, gẹ́gẹ́ bí Jèhófà ti ṣèlérí. 
 “Èmi yóò fìdí ìtẹ́ ìjọba rẹ̀ múlẹ̀ gbọn-in gbọn-in fún àkókò tí ó lọ kánrin.”—2 Sámúẹ́lì 7:13 
 Gẹ́gẹ́ bí ọba, ó wu Dáfídì gan-an pé kó kọ́ tẹ́ńpìlì fún Jèhófà. Àmọ́, Jèhófà sọ fún un pé ọ̀kan lára àwọn àtọmọdọ́mọ ẹ̀ ló máa kọ́ ọ. Sólómọ́nì sì lọmọ Dáfídì náà. Àmọ́, Ọlọ́run san èrè fún Dáfídì nípa bíbá a dá májẹ̀mú kan tó fani lọ́kàn mọ́ra. Ó ní àwọn ọba tó máa jẹ láti ìlà ìdílé rẹ̀ á pọ̀ ju ti ìdílé èyíkéyìí lọ. Ìlà ìdílé yìí náà sì ni Olùdáǹdè, tàbí Irú-ọmọ tí Ọlọ́run ṣèlérí lọ́gbà Édẹ́nì á gbà wá. Ọmọ yẹn ló máa jẹ́ Mèsáyà, tó túmọ̀ sí “Ẹni Àmì Òróró,” tí Ọlọ́run yàn sípò. Jèhófà ṣèlérí pé Mèsáyà náà máa jẹ́ Alákòóso Ìjọba tó máa wà títí láé. 
 Dáfídì kún fún ọpẹ́ gidigidi, ó sì kó ohun èlò ìkọ́lé rẹpẹtẹ àtàwọn òkúta iyebíye jọ fún kíkọ́ tẹ́ńpìlì. Ó tún kọ ọ̀pọ̀ sáàmù tí Ọlọ́run mí sí. Lápá ìparí ìgbésí ayé Dáfídì, ó sọ pé: “Ẹ̀mí Jèhófà ni ó sọ̀rọ̀ nípasẹ̀ mi, ọ̀rọ̀ rẹ̀ sì wà lórí ahọ́n mi.”—2 Sámúẹ́lì 23:2. 
 https://assetsnffrgf-a.akamaihd.net/assets/m/1102009459/univ/art/1102009459_univ_sqr_xl.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C3%ACr%C3%B2y%C3%ACn/wp20140601/b%C3%BAr%C3%A9%CC%A3d%C3%AC-%C3%ACy%C3%A8/" parent_folder="web1" id="file7999005" filename="b%C3%BAr%C3%A9%CC%A3d%C3%AC-%C3%ACy%C3%A8">
 ÀWỌN arìnrìn àjò afẹ́ kan wá sí ìlú Bẹ́tílẹ́hẹ́mù àtijọ́, wọ́n wá wo àwọn ohun ìṣẹ̀ǹbáyé tó wà nílùú náà. Gbogbo bí wọ́n ṣe ń rìn káàkiri ti mú kí ebi máa pa wọ́n, ó sì wù wọ́n pé kí wọ́n jẹ oúnjẹ ìlú náà. Ni ọ̀kan nínú wọn bá tajú kán rí ilé oúnjẹ kan lọ́ọ̀ọ́kán. Nígbà tí wọ́n débẹ̀, oúnjẹ aládùn kan tí wọ́n ń pè ní falafel ni wọ́n ń tà níbẹ̀, ìyẹn ẹ̀wà tí wọ́n fi tòmátì, àlùbọ́sà àtàwọn ewébẹ̀ míì sè. Búrẹ́dì ribiti kan tí wọ́n ń pè ní pita bread ni àwọn èèyàn sì fi ń kó ẹ̀wà náà jẹ. Oúnjẹ tí wọ́n jẹ yìí ló fún wọn lókun lákọ̀tun láti máa bá ìrìn àjò wọn lọ. 
 Bó tiẹ̀ jẹ́ pé àwọn arìnrìn àjò yìí kò mọ̀ pé búrẹ́dì tí kò fi bẹ́ẹ̀ jọ wọ́n lójú tí wọ́n jẹ yẹn ṣeé ṣe kó jẹ́ ìrírí mánigbàgbé tí wọ́n ní lọ́jọ́ náà. Orúkọ náà Bẹ́tílẹ́hẹ́mù túmọ̀ sí “Ilé Búrẹ́dì,” ó sì ti lé ní ẹgbẹẹgbẹ̀rún ọdún tí wọ́n ti ń ṣe búrẹ́dì níbẹ̀. (Rúùtù 1:22; 2:14) Búrẹ́dì ribiti tí wọ́n ń pè ní pita bread yẹn jẹ́ ọ̀kan lára búrẹ́dì tí wọ́n ń jẹ jù lọ ní Bẹ́tílẹ́hẹ́mù lónìí. 
 Ní nǹkan bí ẹgbẹ̀rún mẹ́rin ọdún sẹ́yìn, ní ìlú kan tí kò jìnnà sí Bẹ́tílẹ́hẹ́mù, Sárà tó jẹ́ ìyàwó Ábúráhámù yan ‘àwọn búrẹ́dì ribiti’ fún àwọn àlejò pàtàkì mẹ́ta. (Jẹ́nẹ́sísì 18:6) Ó ṣeé ṣe kó jẹ́ pé ọkà báálì tàbí àlìkámà kan tí wọ́n máa ń fún àwọn ẹran ọ̀sìn jẹ ni Sárà fi ṣe “ìyẹ̀fun kíkúnná” tí ó lò. Sárà gbọ́dọ̀ tètè ṣe búrẹ́dì náà, ó sì ṣeé ṣe kó jẹ́ pé orí àwọn òkúta gbígbóná ló ti yan án.—1 Àwọn Ọba 19:6. 
 Àlàyé yìí fi hàn pé ìdílé Ábúráhámù ló máa ń ṣe búrẹ́dì tí wọ́n ń jẹ nílé fúnra wọn. Nítorí tí wọn máa ń ṣí kiri láti ibì kan sí ibòmíràn, ó lè jẹ́ pé Sárà àti àwọn ìránṣẹ́ rẹ̀ kò ní irú ààrò tí wọ́n fi máa ń yan búrẹ́dì nígbà tí wọ́n ń gbé nílẹ̀ Úrì. Irú ọkà tó wà lágbègbè ibi tí wọ́n wà ló máa lò, á sì lọ̀ ọ́ di ìyẹ̀fun kíkúnná. Iṣẹ́ àṣelàágùn gbáà ni kéèyàn fi ọlọ ọlọ́wọ́ lọ ọkà di ìyẹ̀fun, àfàìmọ̀ kó máà jẹ́ odó àti ọmọ odó ni wọ́n máa ń lò nígbà yẹn. 
 Ọgọ́rùn-ún mẹ́rin ọdún lẹ́yìn náà, Òfin Mósè pa á láṣẹ pé ẹnikẹ́ni kò gbọ́dọ̀ gba ọlọ ọlọ́wọ́ gẹ́gẹ́ bí ìdógò fún gbèsè tí ẹni kan jẹ torí pé bí ìgbà ‘tí ó fi ipá gba ọkàn rẹ̀’ nìyẹn torí ó ti gba oúnjẹ lẹ́nu rẹ̀. (Diutarónómì 24:6) Ọlọ́run ka ọlọ ọlọ́wọ́ sí pàtàkì torí pé láì sí i, ìdílé kan ò ní lè ṣe búrẹ́dì tí wọ́n nílò lóòjọ́.—Wo àpótí náà “Lílọ Ìyẹ̀fun àti Yíyan Búrẹ́dì Láyé Ìgbà tí Wọ́n Ń Kọ Bíbélì.” 
 BÚRẸ́DÌ TÍ Ń GBÉ Ẹ̀MÍ RÓ 
 Ó lé ní ọgọ́rùn-ún ìgbà tí Ìwé Mímọ́ mẹ́nu kan búrẹ́dì, lọ́pọ̀ ìgbà sì ni àwọn òǹkọ̀wé Bíbélì máa ń lo búrẹ́dì nígbà tí wọ́n bá ń tọ́ka sí oúnjẹ. Jésù fi hàn pé gbogbo àwọn tó ń fi òótọ́ inú sin Ọlọ́run lè gbàdúrà pé: “Fún wa lónìí oúnjẹ [búrẹ́dì] wa fún ọjọ́ òní.” (Mátíù 6:11) Nínú ẹsẹ Bíbélì yìí, búrẹ́dì ń ṣàpẹẹrẹ oúnjẹ lápapọ̀, ohun tí Jésù ń jẹ́ ká mọ̀ ni pé á lè gbara lé Ọlọ́run pé kó pèsè oúnjẹ láti gbé ẹ̀mí wa ró lójoojúmọ́.—Sáàmù 37:25. 
 Ṣùgbọ́n, ohun kan wà tó ṣe pàtàkì ju búrẹ́dì tàbí oúnjẹ lọ. Jésù sọ pé: “Ènìyàn kì yóò wà láàyè nípasẹ̀ oúnjẹ [búrẹ́dì] nìkan ṣoṣo, bí kò ṣe nípasẹ̀ gbogbo àsọjáde tí ń jáde wá láti ẹnu Jèhófà.” (Mátíù 4:4) Jésù ń sọ̀rọ̀ nípa ìgbà tó jẹ́ pé Ọlọ́run ló ń pèsè gbogbo ohun táwọn ọmọ Ísírẹ́lì nílò pátápátá. Àkókò yìí ni àwọn ọmọ Ísírẹ́lì ṣẹ̀ṣẹ̀ kúrò ní Íjíbítì. Wọ́n ti rìn fún nǹkan bí oṣù kan nínú aginjù Sínáì, gbogbo oúnjẹ wọ́n sì ti ń tán lọ. Nígbà tí wọ́n rí i pé ebi ń pa àwọn kú lọ ní aginjù tó gbẹ táútáú yẹn, wọ́n ṣàròyé pé: “A ń jẹ oúnjẹ ní àjẹtẹ́rùn” ní Íjíbítì.—Ẹ́kísódù 16:1-3. 
 Ká sòótọ́, àjẹpọ́nnulá ni búrẹ́dì ilẹ̀ Íjíbítì. Torí pé nígbà ayé Mósè, àwọn ará Íjíbítì ní àwọn tó mọ búrẹ́dì ṣe dáadáa, wọ́n sì máa ń ṣe oríṣiríṣi búrẹ́dì àti àkàrà. Síbẹ̀, oríṣi búrẹ́dì míì ni Jèhófà ní lọ́kàn tó fẹ́ pèsè fáwọn èèyàn rẹ̀. Ó ṣèlérí pé: “Kíyè sí i, èmi yóò rọ̀jò oúnjẹ [búrẹ́dì] fún yín láti ọ̀run.” Bí Jèhófà ṣe sọ gẹ́lẹ́ ló rí, nítorí àárọ̀ kùtùkùtù ni wọ́n máa ń rí búrẹ́dì yìí. Ó máa ń rí bí “ohun fúlẹ́fúlẹ́ kíkúnná kan” tó dàbí ìrì dídì. Nígbà táwọn ọmọ Ísírẹ́lì kọ́kọ́ rí i, wọ́n béèrè lọ́wọ́ ara wọn pé: “Kí ni èyí?” Mósè wá ṣàlàyé fún wọn pé: “Oúnjẹ tí Jèhófà fi fún yín láti jẹ ni.” Wọ́n pe oúnjẹ yìí ní mánà,* òun sì ni wọ́n jẹ fún ogójì ọdún [40] gbáko.—Ẹ́kísódù 16:4, 13-15, 31. 
 Inú àwọn ọmọ Ísírẹ́lì dùn nígbà tí wọ́n kọ́kọ́ rí mánà tí Ọlọ́run pèsè fún wọn lọ́nà ìyanu. Nígbà tí wọ́n tọ́ ọ wò, ó dùn bí ‘àkàrà pẹlẹbẹ tó lóyin,’ ìpèsè náà sì kárí gbogbo wọn. (Ẹ́kísódù 16:18) Àmọ́ bọ́jọ́ ṣe ń gorí ọjọ́, ọkàn wọn bẹ̀rẹ̀ sí í fà sí oríṣiríṣi oúnjẹ tó ti mọ́ wọ́n lára nílẹ̀ Íjíbítì. Ni wọ́n bá bẹ̀rẹ̀ sí í ráhùn, wọ́n ní: “Ojú wa kò rí nǹkan kan rárá bí kò ṣe mánà yìí.” (Númérì 11:6) Kò pẹ́ sígbà yẹn ni wọ́n fi ìbínú sọ pé: “Ọkàn wa sì ti fi tẹ̀gàntẹ̀gàn kórìíra oúnjẹ játijàti yìí.” (Númérì 21:5) Àbí ẹ ò rí nǹkan, “oúnjẹ [búrẹ́dì] láti ọ̀run” tí Ọlọ́run pèsè fún wọn ni wọ́n wá ń pè ní nǹkan játijàti!—Sáàmù 105:40. 
 BÚRẸ́DÌ TÍ Ń FÚNNI NÍ ÌYÈ 
 Òótọ́ ni pé, a lè máà fi bẹ́ẹ̀ ka búrẹ́dì sí oúnjẹ pàtàkì. Síbẹ̀, Bíbélì sọ nípa búrẹ́dì kan tó ṣàrà ọ̀tọ̀ tí kò yẹ ká tẹ́ńbẹ́lú. Búrẹ́dì yìí lè fún wa ní ìbùkún ayérayé, Jésù sì fi wé mánà tí àwọn ọmọ Ísírẹ́lì ò kà kún. 
 Jésù sọ pé: “Èmi ni oúnjẹ [búrẹ́dì] ìyè.” Ó wá fi kún un pé: “Àwọn baba ńlá yín jẹ mánà ní aginjù, síbẹ̀ wọ́n kú. Èyí ni oúnjẹ tí ó sọ kalẹ̀ wá láti ọ̀run, kí ẹnikẹ́ni lè jẹ nínú rẹ̀, kí ó má sì kú. Èmi ni oúnjẹ ààyè tí ó sọ kalẹ̀ wá láti ọ̀run; bí ẹnikẹ́ni bá jẹ nínú oúnjẹ yìí, yóò wà láàyè títí láé; àti pé, ní ti tòótọ́, oúnjẹ tí èmi yóò fi fúnni ni ẹran ara mi nítorí ìyè ayé.”—Jòhánù 6:48-51. 
 Ọ̀pọ̀ àwọn tó wà níbẹ̀ lọ́jọ́ yẹn kò lóye ohun tí Jésù ní lọ́kàn nígbà tó lo àwọn ọ̀rọ̀ náà “búrẹ́dì” àti “ẹran ara.” Àmọ́, àpèjúwe yìí bá a mu gan-an torí pé búrẹ́dì ni oúnjẹ táwọn Júù sábà máa ń jẹ lójoojúmọ́, bẹ́ẹ̀ náà lọ̀rọ̀ sì rí nígbà tí wọ́n jẹ mánà fún ogójì ọdún gbáko nínú aginjù. Bó tilẹ̀ jẹ́ pé ọ̀dọ̀ Ọlọ́run ni mánà ti wá, síbẹ̀ kò lè fúnni ní ìyè àìnípẹ̀kun. Ṣùgbọ́n, ẹbọ tí Jésù rú yìí lè fún gbogbo àwọn tó bá lo ìgbàgbọ́ nínú rẹ̀ ní ìyè àìnípẹ̀kun. Lóòótọ́ Jésù gan-an ni “oúnjẹ [búrẹ́dì] ìyè.” 
 Ó ṣeé ṣe kó jẹ́ búrẹ́dì lèèyàn máa jẹ tí ebi bá ń pa á, á sì dúpẹ́ lọ́wọ́ Ọlọ́run tó pèsè rẹ̀ fún un gẹ́gẹ́ bí “oúnjẹ òòjọ́.” (Mátíù 6:11, Bíbélì Mímọ́) Tá a bá ń gbádùn oúnjẹ aládùn kan, a máa ń mọrírì rẹ̀. Bẹ́ẹ̀ náà ló ṣe yẹ ká mọyì Jésù Kristi tó jẹ́ “oúnjẹ [búrẹ́dì] ìyè.” 
 Kí la lè ṣe tí a kò fi ní fìwà jọ àwọn ọmọ Ísírẹ́lì tí kò moore ìpèsè Jèhófà nígbà ayé Mósè, ká sì fi ìmọrírì hàn fún búrẹ́dì iyebíye tí Jèhófà pèsè fún wa? Jésù sọ ohun tá a lè ṣe, ó ní: “Bí ẹ bá nífẹ̀ẹ́ mi, ẹ ó pa àwọn àṣẹ mi mọ́.” (Jòhánù 14:15) Tá a bá ń pa àwọn àṣẹ Jésù mọ́, a máa láǹfààní láti jẹ búrẹ́dì aládùn ní àjẹtẹ́rùn títí láé.—Diutarónómì 12:7. 
 ^ ìpínrọ̀ 10 Ó ṣeé ṣe kó jẹ́ pé ọ̀rọ̀ náà “mánà” wá láti inú ọ̀rọ̀ Hébérù náà “man hu’?” tó túmọ̀ sí “kí ni èyí?” 
 https://assetsnffrgf-a.akamaihd.net/assets/m/2014404/univ/art/2014404_univ_sqr_xl.jpg 
 ILÉ ÌṢỌ́ June 2014 | Ojú Tí Ọlọ́run fi Ń Wo Sìgá Mímu 
 https://assetsnffrgf-a.akamaihd.net/assets/a/wp/YR/20140601/wpub/wp_YR_20140601_lg.jpg 
 ILÉ ÌṢỌ́ June 2014 | Ojú Tí Ọlọ́run fi Ń Wo Sìgá Mímu 
 https://assetsnffrgf-a.akamaihd.net/assets/a/wp/YR/20140601/wpub/wp_YR_20140601_lg.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C5%84l%C3%A1/kekoo-lodo-jesu-oluko-nla-naa/bi-a-se-le-ranti-jehofa-ati-omo-re/" parent_folder="web1" id="file7998992" filename="bi-a-se-le-ranti-jehofa-ati-omo-re">
 KÁ SỌ pé ẹnì kan fún ọ ní ẹ̀bùn pàtàkì kan. Ǹjẹ́ inú rẹ kò ní dùn?— Ṣé ẹ̀ẹ̀kan ṣoṣo ni wàá kàn dúpẹ́ mọ lọ́wọ́ ẹni tó fún ọ tí wàá sì gbàgbé nípa ẹni náà? Tàbí wàá máa rántí ẹni náà àti ohun tí ó ṣe fún ọ?— 
 Jèhófà Ọlọ́run fún wa ní ẹ̀bùn pàtàkì kan. Ó rán Ọmọ rẹ̀ sí ayé kí ó wá kú fún wa. Ǹjẹ́ o mọ ìdí tí Jésù fi ní láti kú fún wa?— Ohun kan tó ṣe pàtàkì pé kí á mọ̀ ni. 
 Gẹ́gẹ́ bí a ṣe kà á ní Orí 23 nínú ìwé yìí, Ádámù dẹ́ṣẹ̀ nígbà tí ó rú òfin pípé tí Ọlọ́run fi lélẹ̀. A sì jogún ẹ̀ṣẹ̀ lọ́dọ̀ Ádámù, tí ó jẹ́ bàbá gbogbo wa. Nítorí náà kí ni o rò pé a nílò?— Lọ́nà ìṣàpẹẹrẹ, a nílò bàbá tuntun kan, bàbá kan tí ó jẹ́ ẹni pípé jálẹ̀ gbogbo ìgbà tí ó lò ní ayé. Ta ni o rò pé ó lè ṣe bàbá yìí fún wa?— Jésù ni. 
 Jèhófà rán Jésù sí ayé kí ó lè dà bí bàbá fún wa dípò Ádámù. Bíbélì sọ pé: “‘Ádámù ọkùnrin àkọ́kọ́ di alààyè ọkàn.’ Ádámù ìkẹyìn di ẹ̀mí tí ń fúnni ní ìyè.” Ta ni Ádámù àkọ́kọ́?— Òun ni ẹni tí Ọlọ́run dá látinú ekuru ilẹ̀. Ta ni Ádámù kejì?— Jésù ni. Bíbélì fi èyí hàn nígbà tí ó sọ pé: “Ọkùnrin àkọ́kọ́ [Ádámù] jẹ́ láti inú ilẹ̀, ekuru ni a sì fi dá a; ọkùnrin kejì [Jésù] jẹ́ láti ọ̀run.”—1 Kọ́ríńtì 15:45, 47; Jẹ́nẹ́sísì 2:7. 
 Níwọ̀n bí Ọlọ́run ti mú ẹ̀mí Jésù láti ọ̀run tí ó sì fi sínú obìnrin tó ń jẹ́ Màríà, Jésù ò jogún ẹ̀ṣẹ̀ kankan láti ọ̀dọ̀ Ádámù. Ìdí nìyẹn tí Jésù fi jẹ́ ẹni pípé. (Lúùkù 1:30-35) Ìdí sì tún nìyẹn tí áńgẹ́lì kan fi sọ fún àwọn olùṣọ́ àgùntàn nígbà tí a bí Jésù, pé: “A bí Olùgbàlà kan fún yín lónìí.” (Lúùkù 2:11) Ṣùgbọ́n kí Jésù tí a ṣẹ̀ṣẹ̀ bí yìí tó lè di Olùgbàlà wa, kí ló ní láti kọ́kọ́ ṣe?— Ó gbọ́dọ̀ kọ́kọ́ dàgbà di géńdé, gẹ́gẹ́ bí Ádámù ṣe jẹ́ géńdé. Ẹ̀yìn náà ni Jésù yóò tó di ‘Ádámù kejì.’ 
 Jésù, Olùgbàlà wa yóò tún di “Baba Ayérayé” fún wa. Ohun tí a pè é nínú Bíbélì gan-an nìyẹn. (Aísáyà 9:6, 7) Bẹ́ẹ̀ ni o, Jésù ẹni pípé lè di bàbá wa dípò Ádámù tó di aláìpé nígbà tí ó dẹ́ṣẹ̀. Lọ́nà yìí a lè yàn láti fi ‘Ádámù kejì’ ṣe bàbá wa. A mọ̀ pé Jésù fúnra rẹ̀ jẹ́ Ọmọ Jèhófà Ọlọ́run ṣá o. 
 Bí a bá ti mọ Jésù, a ó lè tẹ́wọ́ gbà á gẹ́gẹ́ bí Olùgbàlà wa. Ǹjẹ́ o rántí ohun tí Jésù fẹ́ gbà wá lọ́wọ́ rẹ̀?— Bẹ́ẹ̀ ni o, yóò gbà wá kúrò lọ́wọ́ ẹ̀ṣẹ̀ àti ikú tí a jogún látọ̀dọ̀ Ádámù. Ìwàláàyè pípé ti Jésù, tí ó fi rúbọ fún wa nígbà tí ó di géńdé ọkùnrin, ni à ń pè ní ìràpadà. Jèhófà pèsè ìràpadà kí a lè rí ìdáríjì ẹ̀ṣẹ̀ wa gbà.—Mátíù 20:28; Róòmù 5:8; 6:23. 
 Dájúdájú, kò yẹ kí á gbàgbé ohun tí Ọlọ́run àti Ọmọ rẹ̀ ṣe fún wa, àbí?— Jésù fi ọ̀nà àrà ọ̀tọ̀ kan han àwọn ọmọlẹ́yìn rẹ̀, ọ̀nà yẹn yóò sì mú ká máa rántí ohun tí ó ṣe. Jẹ́ kí á sọ̀rọ̀ nípa ọ̀nà yẹn. 
 Jẹ́ ká sọ pé o wà nínú yàrà òkè pẹ̀tẹ́ẹ̀sì kan ní Jerúsálẹ́mù. Ọwọ́ alẹ́ ni. Jésù àti àwọn àpọ́sítélì rẹ̀ jókòó síbi tábìlì kan. Ẹran ọ̀dọ́ àgùntàn kan tí wọ́n sun wà lórí tábìlì ọ̀hún, àti àwọn búrẹ́dì pẹlẹbẹ pẹlẹbẹ pẹ̀lú ọtí wáìnì pupa. Oúnjẹ àkànṣe kan ni wọ́n fẹ́ jẹ. Ǹjẹ́ o mọ ìdí tí wọ́n fi fẹ́ jẹ ẹ́?— 
 Wọ́n ń fi oúnjẹ yìí ṣe ìrántí ohun tí Jèhófà ṣe fún wọn ní ọdún tó ti pẹ́ gan-an sẹ́yìn, nígbà tí àwọn ọmọ Ísírẹ́lì, èèyàn Jèhófà, jẹ́ ẹrú ní Íjíbítì. Ní ìgbà yẹn Jèhófà sọ fún àwọn èèyàn rẹ̀ pé: ‘Kí ìdílé kọ̀ọ̀kan pa àgùntàn kan, kí ẹ sì fi ẹ̀jẹ̀ rẹ̀ sí ara àtẹ́rígbà ilé yín.’ Lẹ́yìn náà, ó sọ pé: ‘Ẹ wọnú ilé yín lọ kí ẹ sì jẹ ọ̀dọ́ àgùntàn náà.’ 
 Àwọn ọmọ Ísírẹ́lì ṣe bẹ́ẹ̀. Ní alẹ́ kan náà yẹn, áńgẹ́lì Ọlọ́run lọ káàkiri ilẹ̀ Íjíbítì. Áńgẹ́lì náà sì pa àwọn àkọ́bí ọmọ tó wà nínú àwọn ilé tó pọ̀ jù lọ níbẹ̀. Ṣùgbọ́n tí áńgẹ́lì náà bá ti rí ẹ̀jẹ̀ ọ̀dọ́ àgùntàn lára àtẹ́rígbà ilé kan yóò ré ilé náà kọjá. Ọmọ kankan kò sì ní kú nínú ilé náà. Ohun tí áńgẹ́lì Jèhófà ṣe yìí mú kí ẹ̀rù ba Fáráò ọba Íjíbítì gan-an. Nítorí náà Fáráò sọ fún àwọn ọmọ Ísírẹ́lì pé: ‘Mo fún yín ní òmìnira, ẹ lè máa lọ. Ẹ jáde kúrò ní Íjíbítì!’ Bí wọ́n ti gbọ́ èyí, wọ́n di ẹrù wọn sórí ràkúnmí àti kẹ́tẹ́kẹ́tẹ́ wọn, wọ́n sì kúrò níbẹ̀. 
 Jèhófà kò fẹ́ kí àwọn èèyàn òun gbàgbé bí òun ṣe gbà wọ́n kúrò ní oko ẹrú. Nítorí náà, ó sọ fún wọn pé: ‘Lẹ́ẹ̀kan lọ́dún ẹ gbọ́dọ̀ máa jẹ irú oúnjẹ tí ẹ jẹ lálẹ́ òní yìí.’ Wọ́n ń pe oúnjẹ àrà ọ̀tọ̀ yìí ní Ìrékọjá. Ǹjẹ́ o mọ ìdí rẹ̀?— Ó jẹ́ nítorí pé ní alẹ́ ọjọ́ yẹn áńgẹ́lì Ọlọ́run “ré” àwọn ilé tí wọ́n fi ẹ̀jẹ̀ sàmì sí “kọjá.”—Ẹ́kísódù 12:1-13, 24-27, 31. 
 Jésù àti àwọn àpọ́sítélì ń ronú nípa èyí nígbà tí wọ́n ń jẹ oúnjẹ Ìrékọjá. Lẹ́yìn ìyẹn, Jésù ṣe ohun kan tó ṣe pàtàkì gidigidi. Ṣùgbọ́n kí ó tó ṣe é, ó jẹ́ kí Júdásì, àpọ́sítélì aláìṣòótọ́ yẹn, jáde. Lẹ́yìn náà Jésù mú ọ̀kan lára búrẹ́dì tó ṣẹ́ kù, ó gbàdúrà sí i, ó bù ú, ó sì pín in fún àwọn ọmọ ẹ̀yìn rẹ̀. Ó sọ pé: “Ẹ gbà, ẹ jẹ.” Ó wá sọ fún wọn pé: ‘Búrẹ́dì yìí dúró fún ara mi tí mo máa fi fúnni nígbà tí mo bá kú fún yín.’ 
 Lẹ́yìn náà, Jésù mú aago wáìnì pupa. Lẹ́yìn tí ó tún gbàdúrà ìdúpẹ́ mìíràn, ó gbé e fún gbogbo wọn yí ká, ó sì sọ pé: “Ẹ mu nínú rẹ̀ gbogbo yín.” Ó sì sọ fún wọn pé: ‘Wáìnì yìí dúró fún ẹ̀jẹ́ mi. Láìpẹ́, èmi yóò tú ẹ̀jẹ̀ mi jáde láti fi mú kí ẹ bọ́ nínú ẹ̀ṣẹ̀ yín. Ẹ máa ṣe èyí ní ìrántí mi.’—Mátíù 26:26-28; 1 Kọ́ríńtì 11:23-26. 
 Ǹjẹ́ o kíyè sí i pé Jésù sọ pé kí àwọn àpọ́sítélì máa ṣe èyí ní ìrántí òun?— Wọn kò tún ní jẹ oúnjẹ Ìrékọjá mọ́. Kàkà bẹ́ẹ̀, lẹ́ẹ̀kan lọ́dún wọn yóò máa jẹ oúnjẹ àkànṣe yìí láti fi rántí Jésù àti ikú tí ó kú. Oúnjẹ yìí ni wọ́n ń pè ní Oúnjẹ Alẹ́ Olúwa. Lónìí, a sábà máa ń pè é ní Ìṣe Ìrántí. Nítorí kí ni?— Torí pé ó máa ń rán wa létí ohun tí Jésù àti Bàbá rẹ̀ Jèhófà Ọlọ́run ṣe fún wa ni. 
 Búrẹ́dì ibẹ̀ yóò mú ká ronú nípa ara Jésù. Ó fi ara rẹ̀ yìí lélẹ̀ fún wa kí á lè ní ìyè àìnípẹ̀kun. Wáìnì pupa wá ńkọ́ o?— Ńṣe ni ìyẹn yóò mú wa rántí bí ẹ̀jẹ̀ Jésù ti ṣe pàtàkì tó. Ó ṣe iyebíye ju ẹ̀jẹ̀ ọ̀dọ́ àgùntàn tí wọ́n pa nígbà Ìrékọjá ní Íjíbítì lọ. Ǹjẹ́ o mọ ìdí tó fi rí bẹ́ẹ̀?— Bíbélì sọ pé ẹ̀jẹ̀ Jésù lè mú kí á rí ìdáríjì ẹ̀ṣẹ̀ gbà. Nígbà tí a bá sì ti mú gbogbo ẹ̀ṣẹ̀ wa kúrò, a ò ní ṣàìsàn mọ́, a ò ní darúgbó mọ́, a ò sì ní kú mọ́. Ó yẹ kí á máa ronú nípa ìyẹn nígbà tí a bá wá sí Ìṣe Ìrántí. 
 Ṣé gbogbo èèyàn ni ó lè máa jẹ búrẹ́dì náà, kí wọ́n sì máa mu wáìnì nígbà Ìṣe Ìrántí?— Ṣé o rí i, Jésù sọ fún àwọn tó ń jẹ ẹ́ tí wọ́n sì ń mu ún pé: ‘Ẹ óò kópa nínú ìjọba mi, ẹ óò jókòó sórí ìtẹ́ pẹ̀lú mi ní ọ̀run.’ (Lúùkù 22:19, 20, 30) Èyí túmọ̀ sí pé wọn yóò lọ sí ọ̀run lọ bá Jésù jọba. Nítorí náà, kìkì àwọn tó bá ń retí láti lọ bá Jésù jọba ní ọ̀run nìkan ni kí ó jẹ lára búrẹ́dì kí ó sì mu lára wáìnì náà. 
 Àmọ́ ṣá o, àwọn tí kò tiẹ̀ ní jẹ búrẹ́dì náà tí wọ́n kò sì ní mu wáìnì náà ní láti wá síbi Ìṣe Ìrántí. Ǹjẹ́ o mọ ìdí rẹ̀?— Ó jẹ́ nítorí pé Jésù fi ẹ̀mí rẹ̀ lélẹ̀ fún àwa náà pẹ̀lú. Bí a bá ń lọ síbi Ìṣe Ìrántí yìí, à ń fi hàn pé a kò gbàgbé pé Jésù fi ẹ̀mí rẹ̀ lélẹ̀ fún wa. À ń rántí ẹ̀bùn pàtàkì tí Ọlọ́run fún wa. 
 https://assetsnffrgf-a.akamaihd.net/assets/m/1102003057/univ/art/1102003057_univ_sqr_xl.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C3%ACr%C3%B2y%C3%ACn/wp20140301/%C3%ACf%C3%A9%CC%A3-%E1%BB%8Dl%C3%B3%CC%A3run-m%C3%A1a-j%C3%A9%CC%A3-k%C3%A1-n%C3%AD-%C3%ACy%C3%A8-%C3%A0%C3%ACn%C3%ADp%C3%A8%CC%A3kun/" parent_folder="web1" id="file7999000" filename="%C3%ACf%C3%A9%CC%A3-%E1%BB%8Dl%C3%B3%CC%A3run-m%C3%A1a-j%C3%A9%CC%A3-k%C3%A1-n%C3%AD-%C3%ACy%C3%A8-%C3%A0%C3%ACn%C3%ADp%C3%A8%CC%A3kun">
 ‘Nítorí Ọlọrun fẹ́ aráyé tó bẹ́ẹ̀ gẹ́ẹ́, tí ó fi Ọmọ bíbí rẹ̀ kan ṣoṣo fúnni, kí ẹnikẹ́ni tí ó bá gbà á gbọ́ má baà ṣègbé, ṣùgbọ́n kí ó lè ní ìyè àìnípẹ̀kun.’—Jòhánù 3:16, Bíbélì Mímọ́. 
 Ó fẹ́rẹ̀ẹ́ máà sí ẹni tí kò mọ ẹsẹ Ìwé Mímọ́ yìí, àkàtúnkà ni àwọn èèyàn sì máa ń kà á. Kódà, àwọn kan sọ pé: “Kò sí ẹsẹ Bíbélì míì tó dà bí ẹsẹ Bíbélì yìí, tó ṣàlàyé ìfẹ́ tí Ọlọ́run ní sí èèyàn àti bá a ṣe lè rí ìgbàlà.” Ìdí nìyí tí ọ̀pọ̀ èèyàn fi máa ń kọ ọ̀rọ̀ ẹsẹ Bíbélì yìí tàbí kí wọ́n kọ “Jòhánù 3:16” sára mọ́tò wọn tàbí ibi tí àwọn èèyàn sábà máa ń pọ̀ sí ládùúgbò tàbí sára ògiri. 
 Ó dá àwọn tó máa ń kọ ọ̀rọ̀ yìí lójú pé ìfẹ́ tí Ọlọ́run ní sí wa ló máa jẹ́ ká ní ìgbàlà lọ́jọ́ iwájú. Ìwọ náà ńkọ́? Báwo ni ìfẹ́ tí Ọlọ́run ní sí wa ṣe rí lọ́kàn rẹ? Ọ̀nà wo lo rò pé Ọlọ́run gbà fi ìfẹ́ rẹ̀ hàn sí ẹ? 
 ‘ỌLỌRUN FẸ́ ARÁYÉ TÓ BẸ́Ẹ̀ GẸ́Ẹ́’ 
 Ọ̀pọ̀ èèyàn ló máa ń yin Ọlọ́run fún àwọn nǹkan àgbàyanu tó dá, irú bí oòrùn, òṣùpá, ìràwọ̀, ilẹ̀ ayé, títí kan àwa èèyàn àti àwọn ìṣẹ̀dá míì. Bó ṣé jẹ́ pé ẹni tó ṣẹ̀dá àwọn ohun abẹ̀mí dá wọn lọ́nà àrà fi hàn pé ó gbọ́n fíìfíì jù wá lọ. Ìdí nìyẹn tí ọ̀pọ̀ èèyàn fi máa ń dúpẹ́ lọ́wọ́ Ọlọ́run lójoojúmọ́ fún bó ṣe dá ẹ̀mí wọn sí. Àwọn ohun tó pèsè fún wa jẹ́ kòṣeémáàní, irú bí afẹ́fẹ́, omi àti oúnjẹ. Ó tún dá ayé lọ́nà tí ìdọ̀tí kò fi tò jọ pelemọ sórí ilẹ̀ ayé. Àwọn nǹkan wọ̀nyí ló ń mú ká wà láàyè ká sì máa gbádùn àwọn iṣẹ́ ọwọ́ wa. 
 Tí a bá ń dúpẹ́ lọ́wọ́ Ọlọ́run lójoojúmọ́ fún gbogbo nǹkan tó ṣe fún wa yìí, ó tó bẹ́ẹ̀, ó jù bẹ́ẹ̀ lọ. Kì í ṣe pé Ọlọ́run kàn jẹ́ Ẹlẹ́dàá wa nìkan ni, òun náà tún ni Olùpèsè. (Sáàmù 104:10-28; 145:15, 16; Ìṣe 4:24) Tá a bá fara balẹ̀ ronú lórí àwọn nǹkan tí Ọlọ́run ń ṣe fún wa àti bó ṣe ń dá ẹ̀mí wa sí, á jẹ́ ká túbọ̀ mọyì ìfẹ́ tó ní sí wa. Àpọ́sítélì Pọ́ọ̀lù sọ pé: “[Ọlọ́run] fún gbogbo ènìyàn ní ìyè àti èémí àti ohun gbogbo. Nítorí nípasẹ̀ rẹ̀ ni àwa ní ìwàláàyè, tí a ń rìn, tí a sì wà.”—Ìṣe 17:25, 28. 
 Ìfẹ́ tí Ọlọ́run ní sí wa kọjá bó ṣe ń pèsè àwọn nǹkan tá a nílò. Ó tún yẹ́ wa sí, ó sì gbé wa ga ní ti pé ó dá wa lọ́nà tá a fi lè sún mọ́ ọn, èyí sì mú ká yàtọ̀ pátápátá sí àwọn ẹranko. (Mátíù 5:3) Àǹfààní ni èyí jẹ́ fún àwọn tó bá jẹ́ onígbọràn láti di ara ìdílé Ọlọ́run, ìyẹn àwọn “ọmọ” rẹ̀, lọ́jọ́ iwájú.—Róòmù 8:19-21. 
 Ohun míì tí Jòhánù 3:16 sọ ni pé, Ọlọ́run fi ìfẹ́ rẹ̀ hàn sí wa nípa bó ṣe rán Jésù wá sí ayé láti kọ́ wa nípa Òun, tó jẹ́ baba rẹ̀. Ìdí míì ni pé ó wá kú nítorí ẹ̀ṣẹ̀ wa. Síbẹ̀, ọ̀pọ̀ èèyàn ni kò mọ ìdí tó fi ṣe pàtàkì pé kí Jésù kú fún wa. Wọn ò tún mọ bí ikú Jésù ṣe fi hàn pé Ọlọ́run nífẹ̀ẹ́ wa. Ẹ jẹ́ ká wo bí Bíbélì ṣe ṣàlàyé ìdí tí Jésù fi kú àti àǹfààní tí ikú rẹ̀ ṣe fún wa. 
 ‘Ó FI ỌMỌ BÍBÍ RẸ̀ KAN ṢOṢO FÚNNI’ 
 Òótọ́ ni pé, ìgbàkigbà làwa èèyàn lè kú. Àìsàn, ọjọ́ ogbó, àti ikú sì ń fí ojú wa rí màbo. Ṣùgbọ́n, kì í ṣe ohun tí Jèhófà Ọlọ́run fẹ́ kó máa ṣẹlẹ̀ sí wa nìyẹn. Ó dá àwọn òbí wa àkọ́kọ́ ní ọ̀nà tí wọ́n fi máa wà láàyè títí láé nínú párádísè lórí ilẹ̀ ayé. Ohun tó ń retí lọ́dọ̀ wọn ni pé kí wọ́n ṣègbọràn sí òun. Ọlọ́run sọ pé tí wọ́n bá ṣàìgbọràn, wọ́n máa kú. (Jẹ́nẹ́sísì 2:17) Ṣùgbọ́n, Ádámù àti Éfà ṣàìgbọràn sí Ọlọ́run, ó sì yọrí sí ikú fún àwọn àti àtọmọdọ́mọ wọn. Àpọ́sítélì Pọ́ọ̀lù wá sọ pé: “Ẹ̀ṣẹ̀ ti tipasẹ̀ ènìyàn kan wọ ayé àti ikú nípasẹ̀ ẹ̀ṣẹ̀, ikú sì tipa báyìí tàn dé ọ̀dọ̀ gbogbo ènìyàn nítorí pé gbogbo wọn ti dẹ́ṣẹ̀.”—Róòmù 5:12. 
 Àmọ́, “olùfẹ́ ìdájọ́ òdodo” ni Ọlọ́run (Sáàmù 37:28) Bó tiẹ̀ jẹ́ pé kò gbójú fo ẹ̀ṣẹ̀ tí Ádámù àti Éfà mọ̀ọ́mọ̀ dá, síbẹ̀ kò ta gbogbo wa nù pé ká máa jìyà, ká sì máa kú nítorí ẹ̀ṣẹ̀ wọn. Kàkà bẹ́ẹ̀, ìlànà “ẹ̀mí fún ẹ̀mí” tí Ọlọ́run sọ nínú Bíbélì ló fi yanjú ọ̀ràn náà, èyí ló mú kí ìyè àìnípẹ̀kun ṣeé ṣe fún àwọn tó bá jẹ́ onígbọràn. (Ẹ́kísódù 21:23) Ìbéèrè náà wá ni pé, Báwo la ṣe lè pa dà ní ìwàláàyè pípé tí Ádámù pàdánù? Ìdáhùn ni pé: Ẹnì kan gbọ́dọ̀ fi ìwàláàyè pípé tó ṣe rẹ́gí pẹ̀lú èyí tí Ádámù pàdánù ṣe ìràpadà fún wa. 
 Ohun tó dájú ni pé, kò sí àtọmọdọ́mọ Ádámù kankan tó kúnjú ìwọ̀n láti ṣe ìràpadà náà, àyàfi Jésù. (Sáàmù 49:6-9) Ìdí ni pé ẹni pípé ni Jésù nígbà tí wọ́n bí i, kò sì ní àbàwọ́n ẹ̀ṣẹ̀ kankan gẹ́gẹ́ bí Ádámù ṣe wà kó tó ṣàìgbọràn. Torí náà, Jésù fi ẹ̀mí rẹ̀ lélẹ̀, ó sì rà wá pa dà kúrò nínú ẹ̀ṣẹ̀ tá a ti jogún. Ohun tó ṣe yìí mú kó ṣeé ṣe fún àwa àtọmọdọ́mọ Ádámù láti gbádùn ìwàláàyè pípé tí Ádámù pàdánù. (Róòmù 3:23, 24; 6:23) Kí la gbọ́dọ̀ ṣe ká tó lè jàǹfààní nínú ìfẹ́ títayọ tí Ọlọ́run fi hàn sí wa yìí? 
 ‘ẸNIKẸ́NI TÍ Ó BÁ GBÀ Á GBỌ́’ 
 Ìwé Jòhánù 3:16 tún gbé kókó míì jáde pé, kí ‘ẹnikẹ́ni tí ó bá gba Jésù gbọ́ má baà ṣègbé, ṣùgbọ́n kí ó lè ní ìyè àìnípẹ̀kun.’ Èyí fi hàn pé ká tó lè gba ẹ̀bùn ìyè àìnípẹ̀kun, ohun kan wà tá a gbọ́dọ̀ ṣe. A ní láti gba Jésù gbọ́, ká sì ṣègbọràn sí i. 
 Àmọ́, o lè máa rò ó pé: ‘Kí nìdí tí ìgbọràn fi ṣe pàtàkì? Ṣebí ohun tí Jésù sọ ni pé “ẹnikẹ́ni tí ó bá gbà á gbọ́” máa ní ìyè àìnípẹ̀kun?’ Ká sòótọ́, ìgbàgbọ́ ṣe pàtàkì, síbẹ̀, Bíbélì jẹ́ ka mọ̀ pé kí èèyàn ní ìgbàgbọ́ nínú Jésù jú ká kàn gbà pé Jésù wà. Ìwé náà, Vine’s Expository Dictionary of Old and New Testament Words ṣàlàyé pé, ọ̀rọ̀ tí Jòhánù lò nínú ẹsẹ Bíbélì yẹn túmọ̀ sí “ká gbára lé nǹkan pátápátá, kì í ṣe ká kàn gbà pé nǹkan ọ̀hún wà.” Láti rí ojú rere Ọlọ́run ju kí èèyàn kàn gba Jésù ní olùgbàlà, irú ẹni bẹ́ẹ̀ gbọ́dọ̀ fi tọkàntọkàn ṣe gbogbo ohun tí Jésù sọ. Tí èèyàn bá jókòó gẹlẹtẹ tó ní òun nígbàgbọ́, ìgbàgbọ́ orí ahọ́n lásán ló ní. Bíbélì sọ pé: “Ìgbàgbọ́ láìsí àwọn iṣẹ́ jẹ́ òkú.” (Jákọ́bù 2:26) Ká sọ̀rọ̀ síbi tí ọ̀rọ̀ wà, ẹni náà gbọ́dọ̀ máa lo ìgbàgbọ́ nínú Jésù, ìyẹn ni pé, ó gbọ́dọ̀ máa gbé ìgbésí ayé rẹ̀ lọ́nà tó fi hàn pé lóòótọ́ ló fọkàn tán Jésù. 
 Pọ́ọ̀lù tún ṣàlàyé kókó yẹn lọ́nà míì nígbà tó sọ pé: “Ìfẹ́ tí Kristi ní sọ ọ́ di ọ̀ranyàn fún wa, nítorí èyí ni ohun tí àwa ti ṣèdájọ́, pé ọkùnrin kan [Jésù] kú fún gbogbo ènìyàn . . . Ó sì kú fún gbogbo wọn kí àwọn tí ó wà láàyè má ṣe tún wà láàyè fún ara wọn mọ́, bí kò ṣe fún ẹni tí ó kú fún wọn, tí a sì gbé dìde.” (2 Kọ́ríńtì 5:14, 15) Tí a bá moore ìràpadà tí Jésù ṣe fún wa yìí dénú, ìyẹn á mú ká gbé ìgbésí ayé wa lọ́nà tó bá ìfẹ́ Ọlọ́run mu. Dípò ká máa lo ìgbésí ayé wa bó ṣe wù wá, ó yẹ ká ka ohun tí Jésù kọ́ wa sí pàtàkì, ká sì máa fi ṣe ìwà hù. Èyí sì gbọ́dọ̀ máa hàn nínú àwọn ìpinnu wa àti nínú ohun gbogbo tí a bá ń ṣe. Èrè wo ni àwọn tó bá gba Jésù gbọ́ tí wọ́n sì lo ìgbàgbọ́ nínú rẹ̀ máa rí? 
 ‘KÓ MÁ BAÀ ṢÈGBÉ, ṢÙGBỌ́N KÍ Ó LÈ NÍ ÌYÈ ÀÌNÍPẸ̀KUN’ 
 Apá tó gbẹ̀yìn nínú Jòhánù 3:16 sọ nípa ìlérí tí Ọlọ́run ṣe fún àwọn tó bá lo ìgbàgbọ́ nínú ìràpadà náà, tí wọ́n sì ń tẹ̀ lé òfin Ọlọ́run ní ìgbésí ayé wọn. Ọlọ́run kò fẹ́ kí àwọn ẹni bẹ́ẹ̀ “ṣègbé, ṣùgbọ́n kí [wọ́n] lè ní ìyè àìnípẹ̀kun.” Lọ́jọ́ iwájú, ọ̀pọ̀ ìbùkún ló máa wà fún àwọn tí yóò jàǹfààní nínú ìfẹ́ tí Ọlọ́run fi hàn. 
 Lára àwọn ìbùkún yìí ni ìyè àìnípẹ̀kun lọ́run, èyí tí Jésù ṣèlérí fún àwọn kan. Ó sọ fún àwọn ọmọlẹ́yìn rẹ̀ olóòótọ́ pé òun máa pèsè ibì kan sílẹ̀ fún wọn kí wọ́n lè ṣàkóso pẹ̀lú òun nínú ògo òun. (Jòhánù 14:2, 3; Fílípì 3:20, 21) Àwọn tó bá jíǹde sí ọ̀run máa “jẹ́ àlùfáà Ọlọ́run àti ti Kristi, wọn yóò sì ṣàkóso gẹ́gẹ́ bí ọba pẹ̀lú rẹ̀ fún ẹgbẹ̀rún ọdún náà.”—Ìṣípayá 20:6. 
 Ìwọ̀nba ni àwọn ọmọlẹ́yìn Jésù tó máa ní àǹfààní yìí. Kódà, Jésù sọ pé: “Má bẹ̀rù, agbo kékeré, nítorí pé Baba yín ti tẹ́wọ́ gba fífi ìjọba náà fún yín.” (Lúùkù 12:32) Báwo ni àwọn “agbo kékeré” yìí ṣe máa pọ̀ tó? Ìṣípayá 14:1, 4 sọ pé: “Mo sì rí, sì wò ó! Ọ̀dọ́ Àgùntàn náà [Jésù tó ti jíǹde] dúró lórí Òkè Ńlá Síónì, àti pẹ̀lú rẹ̀, ọ̀kẹ́ méje ó lé ẹgbàajì [144,000] tí wọ́n ní orúkọ rẹ̀ àti orúkọ Baba rẹ̀ tí a kọ sí iwájú orí wọn. . . . Àwọn wọ̀nyí ni a rà lára aráyé gẹ́gẹ́ bí àkọ́so fún Ọlọ́run àti fún Ọ̀dọ́ Àgùntàn náà.” Tá a bá fi iye yìí wé ọ̀kẹ́ àìmọye àwọn èèyàn tó ti gbé láyé, àá rí i pé “agbo kékeré” ni wọ́n lóòótọ́. Àmọ́, Bíbélì pe àwọn wọ̀nyí ní ọba, àwọn wo wá ni wọ́n fẹ́ jọba lé lórí? 
 Jésù tún sọ nípa àwùjọ àwọn olóòótọ́ míì tó máa gbádùn lábẹ́ ìjọba tó máa ṣàkóso láti ọ̀run. Gẹ́gẹ́ bó ṣe wà nínú Jòhánù 10:16, Jésù sọ pé: “Èmi sì ní àwọn àgùntàn mìíràn, tí kì í ṣe ara ọ̀wọ́ yìí; àwọn pẹ̀lú ni èmi yóò mú wá, wọn yóò sì fetí sí ohùn mi, wọn yóò sì di agbo kan, olùṣọ́ àgùntàn kan.” Àwọn “àgùntàn” yìí ń fojú sọ́nà láti wà láàyè títí láé lórí ilẹ̀ ayé, ìyẹn àǹfààní kan náà tí Ádámù àti Éfà pàdánù. Báwo la ṣe mọ̀ pé orí ilẹ̀ ayé níbí ni wọ́n ti máa gbádùn ìrètí ọjọ́ ọ̀la yìí? 
 Ọ̀pọ̀ ìgbà ni Bíbélì sọ̀rọ̀ nípa bí ayé yìí ṣe máa di Párádísè. Kí ohun tá a ń sọ yìí lè dá ẹ lójú, jọ̀wọ́, ka àwọn ẹsẹ Bíbélì yìí nínú Bíbélì rẹ: Sáàmù 37:9-11; 46:8, 9; 72:7, 8, 16; Aísáyà 35:5, 6; 65:21-23; Mátíù 5:5; Jòhánù 5:28, 29; Ìṣípayá 21:4. Àwọn ẹsẹ Bíbélì yìí sọ ìgbà tí ogun, ìyàn, àìsàn àti ikú kò ní sí mọ́. Ó tún sọ nípa ìgbà tí àwọn èèyàn rere máa láyọ̀ láti kọ́ ilé tiwọn fúnra wọn, tí wọ́n á gbin irè oko sínú ilẹ̀ wọn, wọ́n á sì tún tọ́ àwọn ọmọ dàgbà ní àgbègbè tí àlàáfíà wà.* Ṣé ó wù ẹ́ láti gbé nínú irú ayé báyìí? Má mikàn, torí ó dájú pé àwọn ìlérí yìí máa tó ṣẹ. 
 ỌLỌ́RUN TI ṢE OHUN TÓ PỌ̀ FÚN WA 
 Ṣebí ẹni bá mọ inú rò, á mọ ọpẹ́ dá, tí ìwọ náà bá fara balẹ̀ ka àwọn nǹkan tí Ọlọ́run ti ṣe fún ẹ àti fún gbogbo èèyàn pátá, wàá rí i pé ilẹ̀ á kún. Ọlọ́run dá wa sí, ó fún wa ní làákàyè àti ìlera dé ìwọ̀n àyè kan, ó sì ń pèsè àwọn nǹkan tí a nílò ká lè wà láàyè. Ìyẹn nìkan kọ́ o, Ọlọ́run tún fún wa ní ẹ̀bùn kan tó ṣeyebíye jù lọ, ìyẹn ni ìràpadà tí Jésù ṣe nígbà tó kú fún wa. Ẹ ò rí i pé, àwọn ohun tó wà nínú ìwé Jòhánù 3:16 ti jẹ́ ká mọ̀ pé ìràpadà yìí máa jẹ́ ká gbádùn ìbùkún tó pọ̀ lọ́jọ́ iwájú. 
 Ohun tó dájú ni pé ayọ̀ wa á kún, àá sì gbádùn ìgbésí ayé wa níbi tó tura, tí àlàáfíà wà, tí kò sí àìsàn, ogun, ìyàn àti ikú. Tó o bá fẹ́ gbádùn àwọn ìbùkún yìí, ọwọ́ rẹ ló kù sí. Paríparí rẹ̀, ó yẹ kí oníkálukú bi ara rẹ̀ pé, kí ni èmi náà ń ṣe fún Ọlọ́run? 
 Ǹjẹ́ o nílò kí Ọlọ́run fi àmì àrà ọ̀tọ̀ kan hàn ọ́ tàbí kí Ọlọ́run bá ọ sọ̀rọ̀ kó o tó mọ bí wàá ṣe máa ṣe ìfẹ́ rẹ̀? Ka ohun tí Bíbélì sọ. 
 https://assetsnffrgf-a.akamaihd.net/assets/m/2014162/univ/art/2014162_univ_sqr_xl.jpg 
 ILÉ ÌṢỌ́ March 2014 | Ohun tí Ọlọ́run ti Ṣe fún Ẹ 
 https://assetsnffrgf-a.akamaihd.net/assets/a/wp/YR/20140301/wpub/wp_YR_20140301_lg.jpg 
 ILÉ ÌṢỌ́ March 2014 | Ohun tí Ọlọ́run ti Ṣe fún Ẹ 
 https://assetsnffrgf-a.akamaihd.net/assets/a/wp/YR/20140301/wpub/wp_YR_20140301_lg.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C5%84l%C3%A1/itan-bibeli/1/enoku/" parent_folder="web1" id="file7993945" filename="enoku">
 BÍ ÀWỌN èèyàn ṣe ń pọ̀ sí i láyé, ọ̀pọ̀ jù lọ wọn ló ń ṣe ohun búburú bíi ti Kéènì. Ṣùgbọ́n ti ọkùnrin kan báyìí yàtọ̀. Orúkọ ọkùnrin náà ni Énọ́kù. Ó jẹ́ onígboyà. Gbogbo àwọn ojúlùmọ̀ rẹ̀ ló ń hùwà búburú, àmọ́ òun ò ṣíwọ́ sísin Ọlọ́run. 
 Ǹjẹ́ o mọ ìdí tí àwọn èèyàn ayé ìgbà yẹn fi ń ṣe ọ̀pọ̀ nǹkan búburú bẹ́ẹ̀? Ó dára, ṣó o rántí, Ta ló mú kí Ádámù àti Éfà ṣàìgbọràn sí Ọlọ́run tí wọ́n sì jẹ èso tí Ọlọ́run sọ pé wọn ò gbọ́dọ̀ jẹ? Áńgẹ́lì búburú kan ni, àbí? Bíbélì pe áńgẹ́lì náà ní Sátánì. Sátánì ń gbìyànjú láti sọ gbogbo èèyàn dẹni búburú. 
 Ní ọjọ́ kan Jèhófà Ọlọ́run rán Énọ́kù pé kó lọ sọ ohun táwọn èèyàn ò fẹ́ gbọ́ fún wọn. Ohun tí Ọlọ́run ní kó sọ ni pé: ‘Ní ọjọ́ kan, Ọlọ́run yóò pa gbogbo àwọn èèyàn búburú run.’ Ó ṣeé ṣe kí inú ti bí àwọn èèyàn gidigidi nígbà tí wọ́n gbọ́ èyí. Bóyá wọ́n tiẹ̀ gbìyànjú láti pa Énọ́kù pàápàá. Nítorí náà, Énọ́kù ní láti nígboyà gan-an kó tó lè sọ ohun tí Ọlọ́run fẹ́ ṣe fáwọn èèyàn náà. 
 Ọlọ́run ò jẹ́ kí Énọ́kù pẹ́ láàárín àwọn èèyàn búburú wọ̀nyẹn. Ìwọ̀nba ọdún díẹ̀ ló lò láyé, èyí sì jẹ́ ọgọ́rùn-ún mẹ́ta, ọgọ́ta ó lé márùn-ún [365] ọdún. Kí nìdí tá a fi sọ pé ìwọ̀nba díẹ̀ ni iye ọdún tó pọ̀ tó bẹ́ẹ̀? Ìdí ni pé ẹ̀mí àwọn èèyàn ayé ọjọ́un máa ń gùn ju ti àwa èèyàn òde òní lọ nítorí pé ara wọ́n dá ṣáṣá ju tiwa lọ. Àní, Mètúsélà ọmọ Énọ́kù lo ẹgbẹ̀rún dín mọ́kànlélọ́gbọ̀n [969] ọdún láyé! 
 Lẹ́nu kan ṣá, lẹ́yìn tí Énọ́kù kú, ńṣe làwọn èèyàn náà túbọ̀ ń burú sí i. Bíbélì sọ pé ‘gbogbo èrò wọn kìkì ibi ni lójoojúmọ́,’ àti pé ‘ayé kún fún ìjàngbọ̀n.’ 
 Ǹjẹ́ o mọ ọ̀kan nínú àwọn ìdí tí wàhálà fi pọ̀ láyé tó bẹ́ẹ̀ láyé ìgbà yẹn? Ó jẹ́ nítorí pé Sátánì mọ ọ̀nà tuntun kan tó fi ń mú káwọn èèyàn ṣe ohun búburú.  Ìtàn yìí la ó sọ tẹ̀ lé e. 
 https://assetsnffrgf-a.akamaihd.net/assets/m/1101978059/univ/art/1101978059_univ_sqr_xl.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C3%ACr%C3%B2y%C3%ACn/w20150115/idi-ti-a-fi-n-lo-sibi-ounje-ale-oluwa/" parent_folder="web1" id="file7999002" filename="idi-ti-a-fi-n-lo-sibi-ounje-ale-oluwa">
 1, 2. Kí ni Jésù ṣe ní alẹ́ Nísàn ọjọ́ kẹrìnlá, ọdún 33 Sànmánì Kristẹni? (Wo àwòrán tó wà níbẹ̀rẹ̀ àpilẹ̀kọ yìí.) 
 NÍ ALẸ́ Nísàn ọjọ́ kẹrìnlá, ọdún 33 Sànmánì Kristẹni, òṣùpá mọ́lẹ̀ rokoṣo ní ìlú Jerúsálẹ́mù. Jésù àti àwọn àpọ́sítélì rẹ̀ ṣẹ̀ṣẹ̀ parí àjọyọ̀ Ìrékọjá ni. Wọ́n ṣèrántí ọjọ́ tí Jèhófà dá àwọn ọmọ Ísírẹ́lì nídè kúrò ní oko ẹrú ní ilẹ̀ Íjíbítì ní ẹgbẹ̀rún ọdún kan ààbọ̀ sẹ́yìn. Nígbà tí ó ku Jésù àti àwọn àpọ́sítélì rẹ̀ mọ́kànlá tó jẹ́ adúróṣinṣin nìkan, Jésù dá àkànṣe oúnjẹ kan sílẹ̀. Èyí táá jẹ́ kí wọ́n máa rántí ikú tó máa kú kí ọjọ́ náà tó jálẹ̀.*—Mát. 26:1, 2. 
 2 Jésù gbàdúrà ó sì gbé búrẹ́dì aláìwú náà fáwọn àpọ́sítélì rẹ̀, ó sọ pé: “Ẹ gbà, ẹ jẹ.” Ó tún mú ife kan tí wáìnì wà nínú rẹ̀, ó gbàdúrà, ó sì sọ pé: “Ẹ mu nínú rẹ̀, gbogbo yín.” (Mát. 26:26, 27) Jésù kò tún gbé oúnjẹ míì fún wọn, àmọ́ ó ní ọ̀pọ̀ nǹkan tó fẹ́ sọ fáwọn ọmọlẹ́yìn rẹ̀ olóòótọ́ lálẹ́ ọjọ́ mánigbàgbé yẹn. 
 3. Àwọn ìbéèrè wo ni a máa rí ìdáhùn wọn nínú àpilẹ̀kọ yìí? 
 3 Nítorí náà, ńṣe ni Jésù kọ́ àwọn ọmọ ẹ̀yìn rẹ̀ pé kí wọ́n máa ṣe Ìrántí Ikú òun, tí a tún ń pè ní “Oúnjẹ Alẹ́ Olúwa.” (1 Kọ́r. 11:20) Àwọn kan lè béèrè pé: Kí nìdí tó fi yẹ ká máa ṣe Ìrántí Ikú Jésù? Kí ni búrẹ́dì àti wáìní náà ń ṣàpẹẹrẹ? Báwo la ṣe lè múra sílẹ̀ dé Ìrántí Ikú Kristi? Ta ló yẹ kó jẹ, kó sì mu àwọn ohun ìṣàpẹẹrẹ? Ọwọ́ wo làwọn Kristẹni fi mú ohun tí Ìwé Mímọ́ sọ nípa ìrètí tí Ọlọ́run fún wọn? 
 ÌDÍ TÁ A FI Ń RÁNTÍ IKÚ JÉSÙ 
 4. Kí ni ikú Jésù mú kó ṣeé ṣe fún wa? 
 4 Torí pé a jẹ́ àtọmọdọ́mọ Ádámù, a ti jogún ẹ̀ṣẹ̀ àti ikú. (Róòmù 5:12) Kò sí ẹ̀dá èèyàn aláìpé kankan tó lè san ìràpadà ẹ̀mí rẹ̀ àti tàwọn èèyàn tó kù fún Ọlọ́run. (Sm. 49:6-9) Àmọ́, Jésù fi ara àti ẹ̀jẹ̀ pípé rẹ̀ tí ó ta sílẹ̀ san ìràpadà kan ṣoṣo tí Ọlọ́run tẹ́wọ́gbà. Bí Jésù ṣe gbé ìtóye ẹbọ ìràpadà náà lọ síwájú Ọlọ́run, ṣe ló mú kó ṣeé ṣe fún wa láti bọ́ lọ́wọ́ ẹ̀ṣẹ̀ àti ikú, ká sì láǹfààní láti gba ẹ̀bùn ìyè ayérayé.—Róòmù 6:23; 1 Kọ́r. 15:21, 22. 
 5. (a) Báwo la ṣe mọ̀ pé Ọlọ́run àti Kristi nífẹ̀ẹ́ aráyé? (b) Kí nìdí tó fi yẹ kí gbogbo wa lọ síbi Ìrántí Ikú Jésù? 
 5 Ọlọ́run fi hàn pé òun nífẹ̀ẹ́ aráyé bó ṣe pèsè ìràpadà náà. (Jòh. 3:16) Bí Jésù ṣe fi ara rẹ̀ rúbọ jẹ́ ẹ̀rí pé òun náà nífẹ̀ẹ́ wa. Kódà, nígbà tí Jésù jẹ́ “àgbà òṣìṣẹ́” fún Ọlọ́run kó tó wá sórí ilẹ̀ ayé, ó ‘nífẹ̀ẹ́ àwọn ọmọ ènìyàn gan-an.’ (Òwe 8:30, 31) Bí a bá fẹ́ fi hàn pé a moore ohun tí Ọlọ́run àti Ọmọ rẹ̀ ṣe fún wa, ó yẹ ká lọ síbi Ìrántí Ikú Jésù, èyí á sì fi hàn pé à ń tẹ̀ lé àṣẹ tí Jésù pa fún wa pé: “Ẹ máa ṣe èyí ní ìrántí mi.”—1 Kọ́r. 11:23-25. 
 OHUN TÍ BÚRẸ́DÌ ÀTI WÁÌNÌ NÁÀ Ń ṢÀPẸẸRẸ 
 6. Ojú wo ló yẹ ká fi wo búrẹ́dì àti wáìnì tá à ń lò nígbà Ìrántí Ikú Kristi? 
 6 Nígbà tí Jésù dá Ìrántí Ikú rẹ̀ sílẹ̀, kì í ṣe pé ó yí búrẹ́dì àti wáìnì náà pa dà di ẹran ara rẹ̀ àti ẹ̀jẹ̀ rẹ̀ lọ́nà ìyanu. Kàkà bẹ́ẹ̀, ohun tó sọ nípa búrẹ́dì náà ni pé: “Èyí túmọ̀ sí ara mi.” Nígbà tó kan wáìnì náà, ó sọ pé: “Èyí túmọ̀ sí ‘ẹ̀jẹ̀ májẹ̀mú’ mi, tí a óò tú jáde nítorí ọ̀pọ̀lọpọ̀ ènìyàn.” (Máàkù 14:22-24) Ó ṣe kedere nígbà náà pé ohun ìṣàpẹẹrẹ ló yẹ kí a ka búrẹ́dì àti wáìnì náà sí. 
 7. Kí ni búrẹ́dì tá à ń lò nígbà Ìrántí Ikú Kristi ń ṣàpẹẹrẹ? 
 7 Ní ọjọ́ ayẹyẹ mánigbàgbé tó wáyé ní ọdún 33 Sànmánì Kristẹni, Jésù lo búrẹ́dì tó ṣẹ́ kù nígbà tí wọ́n ṣe ayẹyẹ Ìrékọjá. (Ẹ́kís. 12:8) Nígbà míì, Ìwé Mímọ́ máa ń lo ìwúkàrà láti fi ṣàpẹẹrẹ ìdíbàjẹ́ tàbí ẹ̀ṣẹ̀. (Mát. 16:6, 11, 12; Lúùkù 12:1) Ó gbàfiyèsí bí Jésù ṣe lo búrẹ́dì aláìwú, torí pé ó ṣàpẹẹrẹ ara pípé Jésù. (Héb. 7:26) Torí náà, irú búrẹ́dì yìí la máa ń lò nígbà Ìrántí Ikú Kristi. 
 8. Kí ni wáìnì tá à ń lò nígbà Ìrántí Ikú Kristi ń ṣàpẹẹrẹ? 
 8 Wáìnì tí Jésù lò ní Nísàn ọjọ́ kẹrìnlá, ọdún 33 Sànmánì Kristẹni ṣàpẹẹrẹ ẹ̀jẹ̀ Jésù. Lọ́nà kan náà, wáìnì tá à ń lò nígbà Ìrántí Ikú Kristi lónìí ń ṣàpẹẹrẹ ẹ̀jẹ̀ Jésù. Lẹ́yìn òde ìlú Jerúsálẹ́mù, ibì kan wà níbẹ̀ tí wọ́n ń pè ní Gọ́gọ́tà, ibẹ̀ ni wọ́n ti ta ẹ̀jẹ̀ Jésù sílẹ̀ “fún ìdáríjì àwọn ẹ̀ṣẹ̀.” (Mát. 26:28; 27:33) Torí pé, búrẹ́dì àti wáìnì tá à ń lò nígbà Ìrántí Ikú Kristi ń ṣàpẹẹrẹ ẹ̀jẹ̀ Jésù tó ṣeyebíye tí ó fi lélẹ̀ nítorí àwọn ẹ̀dá onígbọràn, tí a sì mọrírì ohun tí Jèhófà àti Jésù ṣe fún wa tìfẹ́tìfẹ́ yìí, ó bá a mu wẹ́kú pé ká múra sílẹ̀ fún Oúnjẹ Alẹ́ Olúwa tá a máa ń ṣe lọ́dọọdún. 
 ÀWỌN Ọ̀NÀ TÍ A LÈ GBÀ MÚRA SÍLẸ̀ 
 9. (a) Kí nìdí tó fi ṣe pàtàkì pé ká máa tẹ̀ lé ìtòlẹ́sẹẹsẹ Bíbélì kíkà tó wà fún Ìrántí Ikú Kristi? (b) Báwo ni ìràpadà ṣe rí lára rẹ? 
 9 Tí a bá ń tẹ̀ lé ìtòlẹ́sẹẹsẹ Bíbélì kíkà tó wà fún Ìrántí Ikú Kristi tó máa ń wà nínú ìwé Ṣíṣàyẹ̀wò Ìwé Mímọ́ Lójoojúmọ́, á jẹ́ ká lè ṣàṣàrò lórí ohun tí Jésù ṣe ṣáájú ikú rẹ̀. Èyí sì máa jẹ́ ká lè múra ọkàn wa sílẹ̀ de Oúnjẹ Alẹ́ Olúwa.* Arábìnrin kan kọ̀wé pé: “Ó máa ń ṣe wá bíi pé kí Ìrántí Ikú Kristi tètè dé. Ọdọọdún ló máa ń ṣàrà ọ̀tọ̀ lára mi. Mo rántí . . . bí mo ṣe ń wo òkú bàbá mi ọ̀wọ́n níbi tí wọ́n tẹ́ ẹ sí, èyí sì jẹ́ kí n dúpẹ́ fún àǹfààní ìràpadà tá a ní. . . . Lóòótọ́, mo mọ gbogbo Ìwé Mímọ́ tó sọ nípa ìràpadà mo sì lè ṣàlàyé rẹ̀. Àmọ́, nígbà tí bàbá mi kú ni mo wá mọ ọṣẹ́ tí ikú ń ṣe fáwọn èèyàn. Ńṣe ni inú mi máa ń dùn tí mo bá ronú nípa ohun tí ìràpadà máa ṣe fún wa.” Torí náà, tá a bá ń múra sílẹ̀ dé Ìrántí Ikú Kristi, ó yẹ ká ronú lórí bí ẹbọ ìràpadà Jésù ṣe máa gbà wá lọ́wọ́ ẹ̀ṣẹ̀ àti ikú tó ń hàn wá léèmọ̀. 
 10. Ipa wo ni ìmúrasílẹ̀ fún Ìrántí Ikú Kristi lè ní lórí iṣẹ́ ìwàásù wa? 
 10 Lára ohun tá a lè fi kún ìwéwèé wa tá a bá ń múra sílẹ̀ de Ìrántí Ikú Kristi ni bá a ṣe lè ṣe púpọ̀ sí i lẹ́nu iṣẹ́ ìwàásù wa. A lè gba aṣáájú-ọ̀nà olùrànlọ́wọ́ lákòókò Ìrántí Ikú Kristi. Bá a ṣe ń pe àwọn akẹ́kọ̀ọ́ Bíbélì wa àtàwọn míì sí Oúnjẹ Alẹ́ Olúwa, inú wa yóò máa dùn pé à ń sọ̀rọ̀ Ọlọ́run àti Ọmọ rẹ̀ àtàwọn ìbùkún tó wà nípamọ́ fáwọn tó ń múnú Jèhófà dùn, tí wọ́n sì ń fìyìn fún un.—Sm. 148:12, 13. 
 11. Báwo làwọn ará kan ní Kọ́ríńtì ṣe jẹ Oúnjẹ Alẹ́ Olúwa láìyẹ? 
 11 Bó o ṣe ń múra sílẹ̀ de Oúnjẹ Alẹ́ Olúwa, ṣàyẹ̀wò ohun tí àpọ́sítélì Pọ́ọ̀lù kọ sí ìjọ Kristẹni tó wà nílùú Kọ́ríńtì. (Ka 1 Kọ́ríńtì 11:27-34.) Pọ́ọ̀lù sọ pé ẹnikẹ́ni tí ó bá jẹ nínú búrẹ́dì náà, tó sì mu wáìnì náà láìyẹ ti “jẹ̀bi nípa ara àti ẹ̀jẹ̀ Olúwa,” ìyẹn Jésù Kristi. Torí náà, ẹnì kan tó jẹ́ ẹni àmì òróró gbọ́dọ̀ “tẹ́wọ́ gba ara rẹ̀ lẹ́yìn ìyẹ̀wò fínnífínní” kó tó di pé ó jẹ búrẹ́dì tó sì mu wáìnì náà. Àìjẹ́ bẹ́ẹ̀, ńṣe ni onítọ̀hún “ń jẹ, ó sì ń mu ìdájọ́ lòdì sí ara rẹ̀.” Nítorí ìwà ìbàjẹ́ àwọn ará Kọ́ríńtì, ọ̀pọ̀ nínú wọn ló ti di “aláìlera àti aláìsàn, tí àwọn púpọ̀ díẹ̀ sì ń sùn nínú ikú [nípa tẹ̀mí].” Ó ṣeé ṣe káwọn kan nínú wọn ti jẹ àjẹyó tí wọ́n sì ti mu àmujù ṣáájú Ìrántí Ikú Kristi tàbí nígbà tó ń lọ lọ́wọ́ tó fi jẹ́ pé wọn ò lè ronú dáadáa mọ́, wọn ò sì wà lójúfò nípa tẹ̀mí. Ọlọ́run bínú sí wọn torí pé wọ́n jẹ àwọn ohun ìṣàpẹẹrẹ náà láìyẹ. 
 12. (a) Kí ni Pọ́ọ̀lù fi Ìrántí Ikú Kristi wé, ìkìlọ̀ wo ló sì fún àwọn tó ń jẹ Oúnjẹ Alẹ́ Olúwa? (b) Kí ló yẹ kí ẹni tó ń jẹ Oúnjẹ Alẹ́ Olúwa ṣe tó bá dá ẹ̀ṣẹ̀ tó burú jáì? 
 12 Pọ́ọ̀lù fi Ìrántí Ikú Kristi wé oúnjẹ kan téèyàn pe àwọn míì pé kí wọ́n wá jẹ níbẹ̀, ó wá kìlọ̀ fáwọn tó ń jẹ nínú ohun ìṣàpẹẹrẹ náà pé: “Ẹ kò lè máa mu ife Jèhófà àti ife àwọn ẹ̀mí èṣù; ẹ kò lè máa ṣalábàápín ‘tábìlì Jèhófà’ àti tábìlì àwọn ẹ̀mí èṣù.” (1 Kọ́r. 10:16-21) Tí ẹni kan tó máa ń jẹ nínú àwọn ohun ìṣàpẹẹrẹ nígbà Oúnjẹ Alẹ́ Olúwa bá dá ẹ̀ṣẹ̀ tó burú jáì, ó gbọ́dọ̀ wá ìrànlọ́wọ́ tẹ̀mí kó lè tún àjọṣe rẹ̀ pẹ̀lú Jèhófà ṣe. (Ka Jákọ́bù 5:14-16.) Tí ẹni àmì òróró yìí bá “mú àwọn èso tí ó yẹ ìrònúpìwàdà” jáde, tí ó sì jẹ nínú àwọn ohun ìṣàpẹẹrẹ, ìyẹn ò túmọ̀ sí pé kò bọ̀wọ̀ fún ẹbọ ìràpadà Jésù.—Lúùkù 3:8. 
 13. Kí nìdí tó fi máa ṣe wá láǹfààní tá a bá ń fi ọ̀rọ̀ ìrètí tí Ọlọ́run fún wa sádùúrà? 
 13 Bí kálukú wa ti ń múra sílẹ̀ fún Ìrántí Ikú Kristi, ó máa dáa ká fọ̀rọ̀ ìrètí tí Ọlọ́run fún wa sádùúrà. Ó dájú pé kò sí ìránṣẹ́ Jèhófà kan tó ti ya ara rẹ̀ sí mímọ́ tó sì jẹ́ ọmọlẹ́yìn Jésù tó máa jẹ nínú ohun ìṣàpẹẹrẹ láì kì í ṣe pé ó dá a lójú pé òun wà lára àwọn Kristẹni ẹni àmì òróró. Tó bá ṣe bẹ́ẹ̀, a jẹ́ pé kò bọ̀wọ̀ fún ẹbọ ìràpadà Jésù nìyẹn. Torí náà, báwo lẹ́nì kan ṣe lè mọ̀ bóyá òun lè jẹ búrẹ́dì kó sì mu wáìnì nígbà Ìrántí Ikú Kristi tàbí òun ò lè ṣe bẹ́ẹ̀? 
 TA LÓ YẸ KÓ JẸ BÚRẸ́DÌ, KÓ SÌ MU WÁÌNÍ NÍGBÀ ÌRÁNTÍ IKÚ KRISTI? 
 14. Báwo ni májẹ̀mú tuntun ṣe kan àwọn tó ń jẹ búrẹ́dì tí wọ́n sì ń mu wáìnì nígbà Ìrántí Ikú Kristi? 
 14 Ó dá àwọn tó ń jẹ búrẹ́dì tó sì ń mu wáìnì nígbà Ìrántí Ikú Kristi lójú hán-ún hán-ún pé àwọn wà nínú májẹ̀mú tuntun. Jésù sọ nípa wáìnì náà pé: “Ife yìí túmọ̀ sí májẹ̀mú tuntun nípa agbára ìtóye ẹ̀jẹ̀ mi.” (1 Kọ́r. 11:25) Ọlọ́run mí sí wòlíì Jeremáyà láti sọ pé Òun máa dá májẹ̀mú tuntun kan tó máa yàtọ̀ sí májẹ̀mú Òfin tí òun dá pẹ̀lú àwọn ọmọ Ísírẹ́lì. (Ka Jeremáyà 31:31-34.) Ọlọ́run sì ti dá májẹ̀mú náà pẹ̀lú àwọn Ísírẹ́lì tẹ̀mí. (Gál. 6:15, 16) Ẹbọ ìràpadà Kristi ló fìdí májẹ̀mú tuntun yìí múlẹ̀ nípasẹ̀ ẹ̀jẹ̀ tí Jésù fi rúbọ. (Lúùkù 22:20) Jésù ni Alárinà májẹ̀mú tuntun náà. Àwọn adúróṣinṣin ẹni àmì òróró táwọn náà sì wà nínú májẹ̀mú náà gba ogún wọn ní ọ̀run.—Héb. 8:6; 9:15. 
 15. Àwọn wo ló wà nínú májẹ̀mú Ìjọba náà, àǹfààní wo ni wọ́n sì máa jẹ tí wọ́n bá jẹ́ olóòótọ́? 
 15 Ọ̀kọ̀ọ̀kan àwọn tó ń jẹ nínú ohun ìṣàpẹẹrẹ náà lọ́nà tó yẹ ló mọ̀ pé àwọn wà nínú májẹ̀mú Ìjọba. (Ka Lúùkù 12:32.) Àwọn tó di ẹni àmì òróró ọmọlẹ́yìn Jésù, tí wọ́n dúró tì í gbágbáágbá, tí wọ́n sì ṣàjọpín nínú àwọn ìjìyà rẹ̀ máa ṣàkóso pẹ̀lú rẹ̀ nínú Ìjọba ọ̀run. (Fílí. 3:10) Torí pé àwọn olóòótọ́ ẹni àmì òróró wà nínú májẹ̀mú Ìjọba, wọ́n máa jọba pẹ̀lú Kristi lókè ọ̀run títí láé. (Ìṣí. 22:5) Nítorí ìdí èyí, wọ́n ń jẹ àwọn ohun ìṣàpẹẹrẹ náà lọ́nà tó yẹ. 
 16 Àwọn tí ẹ̀mí mímọ́ ń jẹ́rìí pẹ̀lú ẹ̀mí wọn pé wọ́n jẹ́ ọmọ Ọlọ́run nìkan ló gbọ́dọ̀ jẹ nínú ohun ìṣàpẹẹrẹ náà. (Ka Róòmù 8:15-17.) Èdè Árámáíkì ni gbólóhùn tí Pọ́ọ̀lù lò nígbà tó sọ pé “Ábà,” èyí tó túmọ̀ sí “Bàbá!” Ọmọ kan lè lo ọ̀rọ̀ Árámáíkì yìí tó bá ń bá bàbá rẹ̀ sọ̀rọ̀, torí pé ọ̀rọ̀ yìí fi hàn pé ọmọ àti bàbá nífẹ̀ẹ́ ara wọn gan-an, ó sì fọ̀wọ̀ fún bàbá náà. Àwọn tí Ọlọ́run sọ di ọmọ nípasẹ̀ ẹ̀mí mímọ́ rẹ̀ làwọn ti wọ́n gba “ẹ̀mí ìsọdọmọ.” Ẹ̀mí rẹ̀ jẹ́rìí pẹ̀lú ẹ̀mí wọn, ní ti pé ó mú un dá wọn lójú pé ọmọ Jèhófà tó fẹ̀mí mímọ́ yàn ni wọ́n. Èyí kì í ṣe torí pé wọn kò fẹ́ gbé lórí ilẹ̀ ayé mọ́. Ó dá wọn lójú pé wọ́n máa ṣàkóso pẹ̀lú Jésù nínú Ìjọba ọ̀run tí wọ́n bá jẹ́ olóòótọ́ títí tí wọ́n fi kú. Lóde òní, kìkì àṣẹ́kù ọ̀kẹ́ méje ó lé ẹgbàajì [144,000] ọmọlẹ́yìn Jésù tí wọ́n ń tẹ̀ lé àpẹẹrẹ rẹ̀ ló “ní ìfòróróyàn láti ọ̀dọ̀ ẹni mímọ́ náà,” ìyẹn Jèhófà. (1 Jòh. 2:20; Ìṣí. 14:1) Ipasẹ̀ ẹ̀mí rẹ̀ ni wọ́n fi lè ké jáde pé, “Ábà, Baba!” Ẹ ò rí i pé àjọṣe tó ṣàrà ọ̀tọ̀ ni wọ́n ní pẹ̀lú Ọlọ́run! 
 FỌWỌ́ PÀTÀKÌ MÚ ÌRÈTÍ TÍ ỌLỌRUN FÚN Ẹ 
 17. Ìrètí wo ni àwọn ẹni àmì òróró ní, ọwọ́ wo ni wọ́n sì fi mú un? 
 17 Tó o bá jẹ́ Kristẹni ẹni àmì òróró, wàá máa fi ọ̀rọ̀ ìrètí ti ọ̀run tí Ọlọ́run fún ẹ ṣe kókó pàtàkì nínú àdúrà rẹ. Tó o bá ń ka Bíbélì, tó o sì kà á débi tó ti sọ pé wọ́n ‘fẹ́ àwọn kan sọ́nà’ fún Ọkọ ìyàwó tó wà ní ọ̀run, ìyẹn Jésù Kristi, wàá mọ̀ pé ẹsẹ Bíbélì yẹn kàn ẹ́, wàá sì máa fojú sọ́nà fún ìgbà tí o máa di ara “ìyàwó” Kristi. (2 Kọ́r. 11:2; Jòh. 3:27-29; Ìṣí. 21:2, 9-14) Tí Ọlọ́run bá sọ nínú Ọ̀rọ̀ rẹ̀ pé òun nífẹ̀ẹ́ àwọn ọmọ tí òun fi ẹ̀mí yàn, wàá sọ nínú ara rẹ pé, “Èmi ni ẹsẹ Ìwé Mímọ́ yìí ń bá sọ̀rọ̀.” Tí Ọ̀rọ̀ Ọlọ́run bá sì fún àwọn ọmọ tí Jèhófà fẹ̀mí yàn ní ìtọ́ni, ẹ̀mí mímọ́ máa mú kó o ṣègbọràn, kó o sì sọ lọ́kàn rẹ pé, “Ọ̀rọ̀ yìí kàn mí.” Nípa bẹ́ẹ̀, ẹ̀mí Ọlọ́run àti ẹ̀mí rẹ ń jẹ́rìí pa pọ̀ pé o ní ìrètí ti ọ̀run. 
 18. Ìrètí wo làwọn “àgùntàn mìíràn” ní, báwo sì ni èyí ṣe rí lára rẹ? 
 18 Ní ìdàkejì, tó o bá wà lára “ogunlọ́gọ̀ ńlá” ti “àgùntàn mìíràn,” Ọlọ́run ti fún ẹ ní ìrètí láti gbé lórí ilẹ̀ ayé. (Ìṣí. 7:9; Jòh. 10:16) Ó dájú pé ó wù ẹ́ kó o gbé nínú Párádísè títí láé, o sì ń láyọ̀ bó o ṣe ń ṣàṣàrò lórí ohun tí Bíbélì sọ nípa bí ìgbésí ayé ṣe máa rí lórí ilẹ̀ ayé lọ́jọ́ iwájú. Ò ń retí ìgbà tí àlàáfíà máa jọba lórí ilẹ̀ ayé, tí wàá rí àwọn ẹ̀bi rẹ àtàwọn olódodo èèyàn níbikíbi tó o bá yíjú sí. Ǹjẹ́ ò ń fayọ̀ retí ìgbà tí kò ní sí àìtó oúnjẹ mọ́, tí àwọn èèyàn ò ní tòṣì mọ́, tí ìyà ò ní jẹ àwọn èèyàn mọ́, tí àìsàn àti ikú tó ń han aráyé léèmọ̀ kò ní sí mọ́? (Sm. 37:10, 11, 29; 67:6; 72:7, 16; Aísá. 33:24) Ǹjẹ́ ara rẹ kò ti wà lọ́nà láti rí àwọn tí yóò jíǹde tí wọ́n sì nírètí àtigbé lórí ilẹ̀ ayé? (Jòh. 5:28, 29) Ó dájú pé ò ń dúpẹ́ pé Jèhófà fi ìrètí láti gbé títí láé lórí ilẹ̀ ayé jíǹkí rẹ. Bó tilẹ̀ jẹ́ pé o kò ní jẹ àwọn ohun ìṣàpẹẹrẹ náà, wàá lọ síbi Ìrántí Ikú Kristi kó lè fi hàn pé o mọyì ẹbọ ìràpadà Jésù Kristi. 
 ṢÉ O MÁA WÁ? 
 19, 20. (a) Báwo ni ìrètí tí Ọlọ́run yàn fún ẹ ṣe lè tẹ̀ ọ́ lọ́wọ́? (b) Kí nìdí tí wàá fi lọ síbi Oúnjẹ Alẹ́ Olúwa? 
 19 Yálà orí ilẹ̀ ayé ni ìrètí rẹ tàbí òkè ọ̀run, o ní láti lo ìgbàgbọ́ nínú Jèhófà Ọlọ́run, Jésù Kristi àti ìràpadà náà kí ìrètí yìí tó lè tẹ̀ ọ́ lọ́wọ́. Tó o bá lọ síbi Ìrántí Ikú Kristi, wàá láǹfààní láti ronú lórí ìrètí tí Ọlọ́run fún ẹ àti bí ikú Jésù ti ṣe pàtàkì tó. Torí náà, pinnu pé o máa wà lára àràádọ́ta ọ̀kẹ́ èèyàn tó máa wà níbi Oúnjẹ Alẹ́ Olúwa lẹ́yìn tí oòrùn bá wọ̀ ní ọjọ́ Friday, April 3, 2015, láwọn Gbọ̀ngàn Ìjọba tó wà kárí ayé àti láwọn ibòmíì. 
 20 O lè túbọ̀ mọyì ẹbọ ìràpadà Jésù tó o bá lọ síbi Ìrántí Ikú Kristi. Tó o bá tẹ́tí sílẹ̀ bẹ̀lẹ̀jẹ́ sí àsọyé náà, èyí á mú kó wù ẹ́ láti sọ ohun tó o ti kọ́ nípa ìfẹ́ tí Jèhófà ní fún aráyé àti ohun tó pinnu láti ṣe fáwọn èèyàn, èyí á sì fi hàn pé o nífẹ̀ẹ́ wọn. (Mát. 22:34-40) Rí i dájú pé o lọ síbi Oúnjẹ Alẹ́ Olúwa. 
 ^ ìpínrọ̀ 1 Ìrọ̀lẹ́ sí ìrọ̀lẹ́ ni àwọn Hébérù máa ń ka ọjọ́ wọn. 
 ^ ìpínrọ̀ 9 Wo Àfikún Àlàyé B12 tó wà nínú Ìwé Mímọ́ ní Ìtumọ̀ Ayé Tuntun ti ọdún 2013 lédè Gẹ̀ẹ́sì. 
 https://assetsnffrgf-a.akamaihd.net/assets/m/2015047/univ/art/2015047_univ_sqr_xl.jpg 
 https://assetsnffrgf-a.akamaihd.net/assets/a/w/YR/20150115/wpub/w_YR_20150115_lg.jpg 
 https://assetsnffrgf-a.akamaihd.net/assets/a/w/YR/20150115/wpub/w_YR_20150115_lg.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C3%ACr%C3%B2y%C3%ACn/wp20150201/itan-bibeli-joooto/" parent_folder="web1" id="file7998999" filename="itan-bibeli-joooto">
 Ìjíròrò tó lè wáyé láàárín Ẹlẹ́rìí Jèhófà àti ẹnì kan la fẹ́ gbé yẹ̀ wò yìí. Ẹ jẹ́ ká sọ pé Ẹlẹ́rìí Jèhófà kan tó ń jẹ́ Àbáyọ̀mí pàdé ọkùnrin kan tó ń jẹ́ Kúnlé. 
 ÀWỌN ÌTÀN INÚ BÍBÉLÌ JÓÒÓTỌ́ DÉLẸ̀DÉLẸ̀ 
 Kúnlé: Mi ò rò pé a ní ọ̀rọ̀ púpọ̀ tá a lè jọ sọ torí pé mi ò nífẹ̀ẹ́ sí ọ̀rọ̀ ẹ̀sìn. 
 Àbáyọ̀mí: Kò burú tó bá jẹ́ bọ́rọ̀ ṣe rí lára ẹ nìyẹn. Àbáyọ̀mí lorúkọ mi, ìwọ ńkọ́? 
 Kúnlé: Kúnlé. 
 Àbáyọ̀mí: Inú mi dùn láti pàdé ẹ lónìí, Kúnlé, ṣé àlàáfíà ni? 
 Kúnlé: A dúpẹ́. 
 Àbáyọ̀mí: Má bínú o, mo kàn fẹ́ bi ẹ́ pé ṣé o fẹ́ràn ìsìn tẹ́lẹ̀? 
 Kúnlé: Bẹ́ẹ̀ ni, àmọ́ àtìgbà tí mo ti wọ yunifásítì ni mi ò ti ráyè ọ̀rọ̀ ẹ̀sìn mọ́. 
 Àbáyọ̀mí: Un ùn. Ẹ̀kọ́ wo lo kọ́ ni yunifásítì? 
 Kúnlé: Ẹ̀kọ́ nípa àjọṣe ẹ̀dá, ìyẹn social studies àti ẹ̀kọ́ nípa ìtàn ni mo ṣe. Mo nífẹ̀ẹ́ si ìtàn gan-an torí pé ó sọ nípa ìrìn-àjò ẹ̀dá láyé. 
 Àbáyọ̀mí: Òótọ́ lo sọ, ìtàn máa ń dùn lóòótọ́. Àmọ́, o jẹ́ mọ̀ pé Bíbélì jẹ́ ìwé ìtàn tí o sọ nípa àwọn ohun tó ti ṣẹlẹ̀ kọjá. 
 Kúnlé: Ẹ̀n-ẹ́n. Mo mọ̀ pé ìwé tó dáa ni Bíbélì, àmọ́ mi ò mọ̀ pé ìwé ìtàn ni. 
 Àbáyọ̀mí: Inú mi dùn pé o máa ń sọ bọ́rọ̀ ṣe rí lára ẹ. Jọ̀ọ́ fún mi ní ìṣẹ́jú díẹ̀ kí n fi méjì nínú àwọn ìtàn tó jóòótọ́ tá a lè rí nínú Bíbélì hàn ẹ́. 
 Kúnlé: Ó dáa. Àmọ́ mi ò ní Bíbélì o. 
 Àbáyọ̀mí: Kò burú, màá fi hàn ẹ́ nínú tọwọ́ mi. Àkọ́kọ́ wà nínú ìwé 1 Kíróníkà orí 29, ẹsẹ 26 àti 27. Ó kà pé: “Ní ti Dáfídì ọmọkùnrin Jésè, ó jọba lórí gbogbo Ísírẹ́lì; àwọn ọjọ́ tí ó sì fi jọba lórí Ísírẹ́lì jẹ́ ogójì ọdún. Ní Hébúrónì, ó jọba fún ọdún méje, ní Jerúsálẹ́mù, ó jọba fún ọdún mẹ́tàlélọ́gbọ̀n.” 
 Kúnlé: Báwo wá nìyẹn ṣe jẹ́ àpẹẹrẹ ìtàn tó jóòótọ́? 
 Àbáyọ̀mí: Nígbà kan rí, àwọn alárìíwísí sọ pé kò sẹ́ni tó ń jẹ́ Dáfídì Ọba nínú ìtàn. 
 Kúnlé: Á-à-á, kí nìdí tí wọ́n fi sọ bẹ́ẹ̀? 
 Àbáyọ̀mí: Ìdí ni pé, wọn ò rí ẹ̀rí mìíràn yàtọ̀ sí Bíbélì tó sọ̀rọ̀ nípa Dáfídì Ọba. Àmọ́ ní ọdún 1993, àwọn awalẹ̀pìtàn ṣàwárí òkúta kan tọ́jọ́ rẹ̀ ti pẹ́, tí wọ́n kọ ọ̀rọ̀ kan sí lára tó túmọ̀ sí “Ilé Dáfídì.” 
 Kúnlé: Ẹ̀n ẹ́n, ó ga o. 
 Àbáyọ̀mí: Ẹlòmíì tí wọ́n tún ṣàríwísí rẹ̀ ni Pọ́ńtíù Pílátù tó jẹ́ gómìnà nígbà ayé rẹ̀. Bíbélì mẹ́nu kàn án nínú ìwé Lúùkù orí 3, ẹsẹ 1. Ǹjẹ́ o rí orúkọ rẹ̀ níbẹ̀? 
 Kúnlé: Bẹ́ẹ̀ ni. Ó sọ pé: “Nígbà tí Pọ́ńtíù Pílátù jẹ́ gómìnà Jùdíà, tí Hẹ́rọ́dù sì jẹ́ olùṣàkóso àgbègbè Gálílì.” 
 Àbáyọ̀mí: O ṣeun. Ọ̀pọ̀ ọdún ni àwọn ọ̀mọ̀wé fi ṣe lámèyítọ́ nípa bóyá ẹni tó ń jẹ Pọ́ńtíù Pílátù wà lóòótọ́. Àmọ́, ní nǹkan bí àádọ́ta [50] ọdún sẹ́yìn, wọ́n ṣàwárí òkúta kan ní Àárín Gbùngbùn Ìlà Oòrùn tí wọ́n kọ orúkọ Pọ́ńtíù Pílátù sí lára gàdàgbà. 
 Kúnlé: Ó ga o. Mi ò tiẹ̀ bá àwọn nǹkan yìí pàdé rí. 
 Àbáyọ̀mí: Inú mi dùn pé mo láǹfààní láti sọ ọ́ fún ẹ. 
 Kúnlé: Kí n sòótọ́ kan fún ẹ, mo mọ̀ pé àwọn ọ̀rọ̀ inú Bíbélì dùn-ún kà, àmọ́ mi ò rò pé ó wúlò fún wa mọ́. Bíbélì lè sọ nípa àwọn ìtàn tó jóòótọ́ o, àmọ́ mi ò rò pé ẹ̀kọ́ kankan wà tá a lè rí kọ́ nínú rẹ̀ lónìí. 
 BÍBÉLÌ JẸ́ ÌWÉ ÀTIJỌ́ TÓ ṢÌ WÚLÒ LÓDE ÒNÍ 
 Àbáyọ̀mí: Ọ̀pọ̀ èèyàn náà ló rò pé Bíbélì ò wúlò mọ́ lónìí. Àmọ́ èmi ṣì gbà pé ó wúlò. Ìdí ni pé, àwọn nǹkan tó ṣe pàtàkì sí àwọn èèyàn nígbà tí wọ́n kọ Bíbélì náà ló ṣe pàtàkì sí wa lónìí. Bí àpẹẹrẹ, látayébáyé ni àwa èèyàn ti nílò oúnjẹ, aṣọ àti ibùgbé. Bákan náà, ó máa ń wu àwa èèyàn láti ní ọ̀rẹ́ tá a lè máa bá sọ̀rọ̀ ká sì ní ìdílé aláyọ̀. Àbí bẹ́ẹ̀ kọ́? 
 Kúnlé: Bẹ́ẹ̀ ni. 
 Àbáyọ̀mí: O jẹ́ mọ̀ pé Bíbélì lè ràn wá lọ́wọ́ lórí àwọn kókó yìí. Ńṣe ló dà bí ìwé àtijọ́ kan tó ṣì wúlò lóde òní. 
 Kúnlé: Kí lo ní lọ́kàn? 
 Àbáyọ̀mí: Ohun tí mo ní lọ́kàn ni pé, Bíbélì ní àwọn ìlànà tó wúlò lónìí gan-an gẹ́gẹ́ bí wọ́n ṣe wúlò láyé ìgbà tí wọ́n kọ ọ́. 
 Bíbélì ní àwọn ìlànà tó wúlò lónìí gan-an gẹ́gẹ́ bó ṣe wúlò láyé ìgbà tí wọ́n kọ ọ́ 
 Kúnlé: Ó dáa, láwọn apá ibo ló ti wúlò? 
 Àbáyọ̀mí: Àwọn ìlànà Bíbélì lè ràn wá lọ́wọ́ tó bá kan ọ̀rọ̀ owó tàbí bí ìdílé ṣe lè láyọ̀ tàbí béèyàn ṣe lè jẹ́ ọ̀rẹ́ gidi. Ńṣe ló máa ń tọ́ni sọ́nà kéèyàn lè ṣàṣeyọrí. Jẹ́ n bi ẹ́ ní ìbéèrè kan, láyé tá a wà yìí, ṣé ó rọrùn kéèyàn jẹ́ ọkọ rere àti baálé ilé tó dáńgájíá? 
 Kúnlé: Áà, kò rọrùn o. Ó ti tọ́dún kan témi náà ti ṣègbéyàwó, mo sì lè fi gbogbo ẹnu sọ pé kì í fìgbà gbogbo rọrùn fún tọkọtaya láti fẹnu kò lórí ọ̀rọ̀. 
 Àbáyọ̀mí: Bó ṣe rí gẹ́lẹ́ lo sọ yẹn. Síbẹ̀, Bíbélì fún wa láwọn ìlànà tó lè ràn wá lọ́wọ́. Bí àpẹẹrẹ, wo ìlànà tó wà nínú ìwé Éfésù orí 5ẹsẹ 22, 23 àti 28. Jọ̀ọ́ bá mi kà á. 
 Kúnlé: Kò burú, ó kà pé: “Kí àwọn aya wà ní ìtẹríba fún àwọn ọkọ wọn gẹ́gẹ́ bí fún Olúwa, nítorí pé ọkọ ni orí aya rẹ̀ gẹ́gẹ́ bí Kristi pẹ̀lú ti jẹ́ orí ìjọ, bí òun ti jẹ́ olùgbàlà ara yìí.” Ẹsẹ 28 kà pé: “Lọ́nà yìí, ó yẹ kí àwọn ọkọ máa nífẹ̀ẹ́ àwọn aya wọn gẹ́gẹ́ bí ara àwọn fúnra wọn. Ẹni tí ó bá nífẹ̀ẹ́ aya rẹ̀ nífẹ̀ẹ́ ara rẹ̀.” 
 Àbáyọ̀mí: O ṣeun. Bí tọkọtìyàwó bá tẹ̀ lé ìmọ̀ràn yìí, ǹjẹ́ ìdílé wọn ò ní láyọ̀? 
 Kúnlé: Ayọ̀ á wà lóòótọ́. Àmọ́, ó dùn ún sọ, ṣùgbọ́n kò rọrùn ṣe. 
 Àbáyọ̀mí: Òótọ́ lo sọ torí kò sí adára-má-kù-síbì-kan. Ẹsẹ Bíbélì míì tiẹ̀ gbà wá nímọ̀ràn pé ká jẹ́ ẹni tó ń fòye báni lò.* Kí àjọgbé ẹni méjì tó lè wọ̀, àwọn méjèèjì gbọ́dọ̀ kọ́ bí wọ́n ṣe lè máa gbà fún ara wọn. Bíbélì ti ran èmi àtìyàwó mi lọ́wọ́ lórí kókó yìí. 
 Kúnlé: O ríyẹn sọ ṣá. 
 Àbáyọ̀mí: Ṣó o rí i, àwa Ẹlẹ́rìí Jèhófà ní Ìkànnì kan tó o ti lè rí ọ̀pọ̀ ìsọfúnni lórí ọ̀rọ̀ ìgbéyàwó àti ìdílé. Jẹ́ kí n kàn fi díẹ̀ nínú ohun tó wà nínú rẹ̀ hàn ẹ́. 
 Kúnlé: Ó dáa. Àmọ́, ẹ má jẹ́ kó pẹ́ o. 
 Àbáyọ̀mí: Kò burú. Àdírẹ́sì ìkànnì yẹn ni www.jw.org/yo. Wo bí ojúde ìkànnì yẹn ṣe rí. 
 Kúnlé: Àwọn àwòrán yìí mà fani mọ́ra o. 
 Àbáyọ̀mí: Àwòrán bá a ṣe ń wàásù kárí ayé nìyẹn. Ibi à ń lọ lá dé yìí. Lábẹ́ akọ́lé tá a pè ní “Ìrànlọ́wọ́ fún Tọkọtaya àti Àwọn Òbí,” wà á rí àwọn àpilẹ̀kọ tó dá lórí onírúurú ohun tó lè dé bá ìdílé kan. Èwo ló wù ẹ́ láti kà nínú gbogbo rẹ̀? 
 Kúnlé: Eléyìí tó sọ pé, “Bá A Ṣe Lè Yanjú Ìṣòro Tó Bá Jẹ Yọ.” Mo fẹ́ mọ bí mo ṣe lè ṣe bẹ́ẹ̀! 
 Àbáyọ̀mí: Àpilẹ̀kọ yìí sọ ọ̀nà mẹ́rin tá a lè gbà yanjú ìṣòro nínú ìdílé. Jọ̀ọ́ bá mi ka ìpínrọ̀ yìí. 
 Kúnlé: Ó kà pé: “Tí tọkọtaya bá jẹ́ ara kan lóòótọ́, ìjùmọ̀sọ̀rọ̀pọ̀ ló dà bí ẹ̀jẹ̀ tí ara nílò. Ìfẹ́ àti ọ̀wọ̀ ló sì dà bí ọkàn àti ẹ̀dọ̀ tí ẹ̀jẹ̀ máa ń ṣàn gba inú wọn. Torí náà, ìfẹ́ àti ọ̀wọ̀ ṣe pàtàkì láti lè jẹ́ kí ìjùmọ̀sọ̀rọ̀pọ̀ tó mọ́yán lórí wà nínú ìdílé.” Un-ùn, mo gbádùn àlàyé tó wà níbí. 
 Àbáyọ̀mí: O ṣeun bó o ṣe ka ibẹ̀ yẹn. Ẹsẹ Bíbélì kan wà níbi tó o kà yẹn, tẹ̀ ẹ́ kó o lè ka ohun tó wà níbẹ̀. 
 Kúnlé: Mo ti ri. Éfésù 5:33. Ó kà pé: “Kí olúkúlùkù yín lẹ́nì kọ̀ọ̀kan máa nífẹ̀ẹ́ aya rẹ̀ bẹ́ẹ̀ gẹ́gẹ́ bí ó ṣe nífẹ̀ẹ́ ara rẹ̀; ní ọwọ́ kejì ẹ̀wẹ̀, kí aya ní ọ̀wọ̀ jíjinlẹ̀ fún ọkọ rẹ̀.” 
 Àbáyọ̀mí: Ǹjẹ́ o kíyè sí i pé ẹsẹ Bíbélì yẹn tẹnu mọ́ kí ẹni kọ̀ọ̀kan máa fún ẹni kejì ni ohun tó fẹ́? 
 Kúnlé: Bíi ti báwo? 
 Àbáyọ̀mí: Ṣó o mọ̀ pé àwa ọkùnrin máa ń fẹ́ káwọn ìyàwó wa bọ̀wọ̀ fún wa. Bákan náà làwọn obìnrin ṣe máa ń fẹ́ káwa ọkọ máa nífẹ̀ẹ́ wọn dénú. Àbí bẹ́ẹ̀ kọ́? 
 Kúnlé: Òótọ́ lo sọ. 
 Àbáyọ̀mí: Bí ọkọ bá ń fìfẹ́ hàn sí ìyàwó rẹ̀, ǹjẹ́ inú ìyàwó yẹn ò ní dùn láti máa bọ̀wọ̀ fún ọkọ rẹ̀? 
 Kúnlé: Inú rẹ̀ á dùn. Ún-ùn ìmọ̀ràn yìí gbéṣẹ́ lóòótọ́. 
 Àbáyọ̀mí: Bó tilẹ̀ jẹ́ pé wọ́n ti kọ ẹsẹ Bíbélì tá a kà yìí láti nǹkan bí ẹgbẹ̀rún méjì [2,000] ọdún sẹ́yìn, ìmọ̀ràn tó wà nínú rẹ̀ wúlò fún àwọn tọkọtaya torí pé tí wọ́n bá tẹ̀ lé e, ìdílé wọn á túbọ̀ láyọ̀. Bí àpèjúwe inú ìpínrọ̀ tá a kà lẹ́ẹ̀kan, ìmọ̀ràn Bíbélì máa mú kí “ọkàn àti ẹ̀dọ̀” inú ìgbéyàwó kan ṣiṣẹ́ dáadáa. 
 Kúnlé: Ó ga o, mi ò mọ̀ pé ẹ̀kọ́ kún inú Bíbélì báyìí! 
 Àbáyọ̀mí: Inú mi dùn láti gbọ́ bẹ́ẹ̀ lẹ́nu ẹ, Kúnlé. Ó wù mí kí èmi àti ẹ tún wáyè sọ̀rọ̀ lọ́jọ́ míì lórí àkòrí kan tó sọ pé “Ìgbésẹ̀ Mẹ́rin Tẹ́ Ẹ Lè Gbé Láti Yanjú Ìṣòro,” èyí tó wà lábẹ́ àkòrí tá a jọ kà lórí Ìkànnì wa.* 
 Kúnlé: Ó dáa. Èmi àti ìyàwó mi la jọ máa kà á. 
 Ṣé àwọn ẹ̀kọ Bíbélì kan máa ń ṣe ìwọ náà ní kàyéfì? Ǹjẹ́ ó fẹ́ mọ púpọ̀ sí i nípa ohun tí àwa Ẹlẹ́rìí Jèhófà gbà gbọ́ àti bí ìjọsìn wa ṣe rí? Tó bá rí bẹ́ẹ̀, má ṣe lọ́tìkọ̀ láti bi ọ̀kan lára àwa Ẹlẹ́rìí Jèhófà nípa rẹ̀. Inú onítọ̀hùn á dùn láti jíròrò ọ̀rọ̀ náà pẹ̀lú rẹ. 
 Bíbélì ń ran ọ̀pọ̀ mílíọ̀nù èèyàn kárí ayé lọ́wọ́ láti rí ìdáhùn sí àwọn ìbéèrè pàtàkí nípa ìgbésí ayé. Ṣé ìwọ́ náà á fẹ́ jẹ́ ọ̀kan lára wọn? 
 https://assetsnffrgf-a.akamaihd.net/assets/m/2015084/univ/art/2015084_univ_sqr_xl.jpg 
 ILÉ ÌṢỌ́ February 2015 | Bi O Se Le Gbadun Ise Re 
 https://assetsnffrgf-a.akamaihd.net/assets/a/wp/YR/20150201/wpub/wp_YR_20150201_lg.jpg 
 ILÉ ÌṢỌ́ February 2015 | Bi O Se Le Gbadun Ise Re 
 https://assetsnffrgf-a.akamaihd.net/assets/a/wp/YR/20150201/wpub/wp_YR_20150201_lg.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C3%ACr%C3%B2y%C3%ACn/w20151215/je-ki-jehofa-gbe-o-ro-nigba-to-o-ba-n-saisan/" parent_folder="web1" id="file7998998" filename="je-ki-jehofa-gbe-o-ro-nigba-to-o-ba-n-saisan">
 “Jèhófà tìkára rẹ̀ yóò gbé e ró lórí àga ìnàyìn ti àmódi.”—SM. 41:3. 
 ORIN: 23,138 
 1, 2. Kí la lè máa ronú nípa ẹ̀ nígbà míì, àpẹẹrẹ àwọn wo ló sì lè wá sí wa lọ́kàn? 
 ṢÉ O ti bi ara rẹ rí pé: ‘Ṣé màá bọ́ lọ́wọ́ àìsàn yìí báyìí?’ Tàbí kó o ti máa rò ó pé ṣé ẹbí rẹ tàbí ọ̀rẹ́ rẹ kan máa bọ́ nínú àìsàn tó ń ṣe é. Kò sọ́gbọ́n kí irú èrò yìí má máa wá síni lọ́kàn lẹ́ẹ̀kọ̀ọ̀kan. Ohun tó ṣẹlẹ̀ sí àwọn ọba méjì kan nígbà tí wòlíì Èlíjà àti Èlíṣà gbé ayé nìyẹn. Nígbà tí ọmọ Áhábù àti Jésíbẹ́lì, ìyẹn Ahasáyà ọba, jábọ́ láti ojú fèrèsé, ó ní: Ṣé ‘èmi yóò sàn nínú àìsàn yìí?’ Nígbà kan, Bẹni-Hádádì Ọba Síríà náà ṣàìsàn tó le gan-an, ó sọ pé: “Èmi yóò ha sàn nínú àìsàn yìí bí?”—2 Ọba 1:2; 8:7, 8. 
 2 Òótọ́ là ń fẹ́ kára àwa àtàwọn èèyàn wa tó ń ṣàìsàn yá. Síbẹ̀, ọ̀pọ̀ ló ń ronú pé báwo ni Ọlọ́run á ṣe ran àwọn lọ́wọ́ káwọn lè bọ́ lọ́wọ́ àìsàn tó ń ṣe àwọn. Láyé àwọn ọba tá a ṣẹ̀ṣẹ̀ sọ̀rọ̀ wọn tán yìí, Jèhófà máa ń wo àwọn èèyàn sàn lọ́nà ìyanu nígbà míì. Ó tiẹ̀ lo àwọn wòlíì rẹ̀ láti jí àwọn kan dìde. (1 Ọba 17:17-24; 2 Ọba 4:17-20, 32-35) Ǹjẹ́ a lè retí pé Ọlọ́run máa ṣe irú àwọn iṣẹ́ ìyanu yìí lónìí? 
 3-5. Kí ni Ọlọ́run àti Jésù lágbára láti ṣe, ìbéèrè wo sì lèyí mú ká béèrè? 
 3 Ó dájú pé Ọlọ́run lágbára láti woni sàn, ó sì tún lágbára láti fi àìsàn ṣeni. Bíbélì pàápàá jẹ́rìí sí èyí. Nígbà míì Ọlọ́run lè mú kí àìsàn kọlu ẹnì kan. Bí àpẹẹrẹ, Ọlọ́run mú kí àìsàn kọlu Fáráò ìgbà ayé Ábúráhámù àti Míríámù ẹ̀gbọ́n Mósè. (Jẹ́n. 12:17; Núm. 12:9, 10; 2 Sám. 24:15) Ọlọ́run kìlọ̀ fáwọn ọmọ Ísírẹ́lì pé tí wọn ò bá pa àṣẹ òun mọ́, òun á fi ‘àìsàn àti ìyọnu àjàkálẹ̀’ hàn wọ́n léèmọ̀. (Diu. 28:58-61) Bákan náà, Jèhófà lè mú kí àrùn kásẹ̀ nílẹ̀ tàbí kó dáàbò bo èèyàn kúrò lọ́wọ́ àìsàn. (Ẹ́kís. 23:25; Diu. 7:15) Jèhófà tún lè woni sàn. Nígbà tí Jóòbù ṣàìsàn títí débi pé ó bẹ̀bẹ̀ pé kí òun kú, Ọlọ́run wò ó sàn.—Jóòbù 2:7; 3:11-13; 42:10, 16. 
 4 Ó ṣe kedere pé Ọlọ́run lágbára láti wo aláìsàn kan sàn. Jésù náà lágbára láti ṣe bẹ́ẹ̀. Bíbélì jẹ́ ká mọ̀ pé Jésù wo àwọn alárùn wárápá àtàwọn alárùn ẹ̀gbà sàn, ó sì tún wo àwọn afọ́jú àtàwọn arọ sàn lọ́nà ìyanu. (Ka Mátíù 4:23, 24; Jòh. 9:1-7) Ó dájú pé ó máa tù wá nínú gan-an láti mọ̀ pé ìtọ́wò lásán ni àwọn ìwòsàn tí Jésù ṣe yìí wulẹ̀ jẹ́ tá a bá fi wé èyí tó máa ṣe kárí ayé nínú ayé tuntun. Nígbà yẹn, kò ní “sí olùgbé kankan tí yóò sọ pé: ‘Àìsàn ń ṣe mí.’”—Aísá. 33:24. 
 5 Àmọ́, ṣó wá yẹ ká máa retí pé kí Jèhófà tàbí Jésù wò wá sàn lọ́nà ìyanu lónìí? Tí àìsàn gbẹ̀mígbẹ̀mí bá ń ṣe ẹnì kan, kí ló yẹ kó ṣe nípa rẹ̀? 
 JÈHÓFÀ GBÉ WỌN RÓ NÍGBÀ TÍ WỌ́N Ń ṢÀÌSÀN 
 6. Kí la lè sọ nípa “ẹ̀bùn ìmúniláradá” táwọn Kristẹni kan ní ní ọgọ́rùn-ún ọdún kìíní? 
 6 Bíbélì jẹ́ ká mọ̀ pé Ọlọ́run fún àwọn Kristẹni ẹni àmì òróró kan lágbára láti ṣe iṣẹ́ ìyanu ní ọgọ́rùn-ún ọdún kìíní. (Ìṣe 3:2-7; 9:36-42) “Ẹ̀bùn ìmúniláradá” jẹ́ ọ̀kan lára “onírúurú ẹ̀bùn” ẹ̀mí mímọ́ tó wà. (1 Kọ́r. 12:4-11) Àmọ́, àwọn ẹ̀bùn yìí àtàwọn ẹ̀bùn míì bíi, fífi ahọ́n àjèjì sọ̀rọ̀ àti ìsọtẹ́lẹ̀ máa dópin. (1 Kọ́r. 13:8) Wọn ò sí mọ́ lónìí. Torí náà, kò sí ìdí kankan tá a fi lè máa retí pé kí Ọlọ́run wò àwa àtàwọn èèyàn wa sàn lọ́nà ìyanu. 
 7 Síbẹ̀ tá a bá ń ṣàìsàn, a lè bẹ Ọlọ́run pé kó tù wá nínú, kó fún wa lọ́gbọ́n kó sì ràn wá lọ́wọ́ bó ṣe ṣe fáwọn ìránṣẹ́ rẹ̀ olóòótọ́ láyé àtijọ́. Dáfídì Ọba sọ pé: “Aláyọ̀ ni ẹnikẹ́ni tí ń fi ìgbatẹnirò hùwà sí ẹni rírẹlẹ̀; Ní ọjọ́ ìyọnu àjálù, Jèhófà yóò pèsè àsálà fún un. Jèhófà tìkára rẹ̀ yóò máa ṣọ́ ọ, yóò sì pa á mọ́ láàyè.” (Sm. 41:1, 2) A mọ̀ pé, nígbà ayé Dáfídì kò sẹ́nì kankan tí kò kú torí pé ó ń ṣàánú àwọn ẹni rírẹlẹ̀. Torí náà, kò dájú pé ohun tí Dáfídì ń sọ ni pé kí Jèhófà dá ẹni náà sí lọ́nà ìyanu, kó má bàa kú mọ́. Ohun tí Dáfídì ń sọ ni pé Ọlọ́run máa ran irú ẹni bẹ́ẹ̀ lọ́wọ́. Àmọ́, báwo ló ṣe máa ṣe é? Dáfídì sọ pé: “Jèhófà tìkára rẹ̀ yóò gbé e ró lórí àga ìnàyìn ti àmódi; gbogbo ibùsùn rẹ̀ ni ìwọ yóò yí padà dájúdájú nígbà àìsàn rẹ̀.” (Sm. 41:3) Ó yẹ kó dá ẹni tó bá ń ṣojú àánú sí ẹni rírẹlẹ̀ lójú pé Ọlọ́run rí gbogbo ìwà rere rẹ̀, kò sì ní gbàgbé láé. Ara rẹ̀ sì lè yá torí Ọlọ́run ti dá wa lọ́nà tí ara wa fi lè gbógun ti àìsàn. 
 8. Bí ìwé Sáàmù 41:4 ṣe s, kí ni Dáfídì ń béèrè lọ́wọ́ Jèhófà? 
 8 Dáfídì mọ̀ pé Jèhófà kì í pa àwọn ìránṣẹ́ rẹ̀ tì, ó ní: “Mo wí pé: ‘Jèhófà, fi ojú rere hàn sí mi. Mú ọkàn mi lára dá, nítorí pé mo ti dẹ́ṣẹ̀ sí ọ.’” (Sm. 41:4) Ó lè jẹ́ pé ìgbà tí ara Dáfídì ò yá, tí Ábúsálómù sì fẹ́ gba ìjọba mọ́ ọn lọ́wọ́ ni Dáfídì ń sọ̀rọ̀ nípa rẹ̀ ní ibí yìí. Bó tilẹ̀ jẹ́ pé Ọlọ́run ti dárí ji Dáfídì, Dáfídì ò gbàgbé ẹ̀ṣẹ̀ tó dá pẹ̀lú Bátí-ṣébà àti ohun tó yọrí sí. (2 Sám. 12:7-14) Síbẹ̀, ó dá Dáfídì lójú pé Ọlọ́run máa dá òun sí. Àmọ́, ṣé ohun tí Dáfídì ń sọ ni pé kí Ọlọ́run wo òun sàn lọ́nà ìyanu tàbí kó fi kún ọjọ́ ìwàláàyè òun? 
 9. (a) Báwo ni ohun tó ṣẹlẹ̀ sí Dáfídì ṣe yàtọ̀ sí ohun tó ṣẹlẹ̀ sí Hesekáyà Ọba? (b) Kí ni Dáfídì retí pé kí Jèhófà ṣe fún òun? 
 9 Ní ọ̀pọ̀ ọdún lẹ́yìn náà, Hesekáyà Ọba “ṣàìsàn dé ojú ikú,” àmọ́, Ọlọ́run wò ó sàn. Ọlọ́run dá sí ọ̀rọ̀ náà, ara Hesekáyà yá, ó sì lo ọdún mẹ́ẹ̀ẹ́dógún sí i. (2 Ọba 20:1-6) Àmọ́, Dáfídì ò sọ pé kí Ọlọ́run wo òun sàn lọ́nà ìyanu. Ọ̀nà kan náà tí Jèhófà máa gbà ran ‘ẹni tí ń fi ìgbatẹnirò hùwà sí ẹni rírẹlẹ̀’ lọ́wọ́ ni Dáfídì bẹ Jèhófà pé kó gbà ran òun lọ́wọ́. Lára ohun tí Ọlọ́run máa ṣe fún irú ẹni bẹ́ẹ̀ sì ni pé Ọlọ́run “yóò gbé e ró lórí àga ìnàyìn ti àmódi.” Torí pé Ọlọ́run ti dárí ji Dáfídì, ó lè bẹ Ọlọ́run pé kó tu òun nínú, kó sì ti òun lẹ́yìn, kí ara òun lè tètè kọ́fẹ pa dà. (Sm. 103:3) Àwa náà lè ṣe bẹ́ẹ̀. 
 10. Kí la rí kọ́ látinú ohun tó ṣẹlẹ̀ sí Tírófímù àti Ẹpafíródítù? 
 10 Bí Jèhófà ò ṣe wo Dáfídì sàn lọ́nà ìyanu, bẹ́ẹ̀ náà ni kò wo Tírófímù tó jẹ́ ọ̀kan lára àwọn tó ń bá àpọ́sítélì Pọ́ọ̀lù rìnrìn àjò sàn lọ́nà ìyanu, kò sì fi kún ọjọ́ ìwàláàyè rẹ̀. A mọ̀ pé àwọn ìgbà kan wà tí Ọlọ́run fún Pọ́ọ̀lù lágbára láti wo àwọn aláìsàn sàn. (Ka Ìṣe 14:8-10.) Ó ṣe bẹ́ẹ̀ fún ‘baba Púbílọ́sì, [ẹni] tí ibà àti ìgbẹ́ ọ̀rìn ń yọ lẹ́nu.’ Pọ́ọ̀lù “gbàdúrà, ó gbé ọwọ́ lé e, ó sì mú un lára dá.” (Ìṣe 28:8) Síbẹ̀ Pọ́ọ̀lù ò wo Tírófímù sàn, ẹni tó ti rìnrìn àjò pẹ̀lú rẹ̀ lẹ́nu iṣẹ́ míṣọ́nnárì. (Ìṣe 20:3-5, 22; 21:29) Nígbà tí ara Tírófímù ò yá tí ò sì lè bá Pọ́ọ̀lù rìnrìn àjò mọ́, Pọ́ọ̀lù ò wò ó sàn, ńṣe ló ní kó dúró sí Mílétù títí ara rẹ̀ fi máa yá. (2 Tím. 4:20) Bákan náà, nígbà tí Ẹpafíródítù “dùbúlẹ̀ àìsàn títí ó fi fẹ́rẹ̀ẹ́ dé ojú ikú,” kò sí ẹ̀rí kankan pé Pọ́ọ̀lù wo ọ̀rẹ́ rẹ̀ àtàtà yìí sàn lọ́nà ìyanu.—Fílí. 2:25-27, 30. 
 GBÉ ÌGBÉSẸ̀ TÓ MỌ́GBỌ́N DÁNÍ 
 11, 12. Kí nìdí tí Lúùkù fi lè ran Pọ́ọ̀lù lọ́wọ́, kí la sì mọ̀ nípa Lúùkù? 
 11 “Lúùkù oníṣègùn olùfẹ́ ọ̀wọ́n” rìnrìn àjò pẹ̀lú Pọ́ọ̀lù. Òun ló sì kọ ìwé Ìṣe Àwọn Àpọ́sítélì. (Kól. 4:14; Ìṣe 16:10-12; 20:5, 6) Ó ṣeé ṣe kí Lúùkù fún Pọ́ọ̀lù àtàwọn míì tí wọ́n jọ ń rìnrìn àjò míṣọ́nnárì nímọ̀ràn nípa ìlera kó sì tún tọ́jú wọn. Kí nìdí tó fi ní láti ṣe bẹ́ẹ̀? Torí pé Pọ́ọ̀lù pàápàá ṣàìsàn nígbà tó ń rìnrìn àjò. (Gál. 4:13) Ó ṣe tán, Jésù sọ pé: “Àwọn tí ó lera kò nílò oníṣègùn, ṣùgbọ́n àwọn tí ń ṣòjòjò nílò rẹ̀.”—Lúùkù 5:31. 
 12 A ò mọ ìgbà tí Lúùkù kẹ́kọ̀ ìmọ̀ ìṣègùn a ò sì mọ ibi tó ti kọ́ ọ. Àmọ́, Bíbélì jẹ́ ká mọ̀ pé nígbà tí Pọ́ọ̀lù ń fi ìkíni Lúùkù ránṣẹ́ sí àwọn ará tó wà ní Kólósè, ó pè é ní oníṣègùn torí pé àwọn ará tó wà ní Kólósè pàápàá mọ̀ pé oníṣègùn ni. Ó sì lè jẹ́ pé ilé ẹ̀kọ́ ìmọ̀ ìṣègùn kan ní ìlú Laodíkíà ló lọ, nítòsí ìlú Kólósè. Lúùkù kì í wulẹ̀ ṣe agbọ̀ràndùn kan lásán tó ń júwe irú ògùn tó yẹ káwọn èèyàn lò fún wọn, oníṣègùn ni. Àwọn èdè ìṣègùn tó lò nínú ìwé Ìhìn Rere tó kọ àti nínú ìwé Ìṣe Àwọn Àpọ́sítélì àti bó ṣe ṣàlàyé àwọn ìwòsàn tí Jésù ṣe jẹ́rìí sí i pé oníṣègùn ni lóòótọ́. 
 13. Kí ló yẹ ká fi sọ́kàn tá a bá fẹ́ gba ẹnì kan tó ń ṣàìsàn nímọ̀ràn tàbí tí ẹnì kan bá ń gbà wá nímọ̀ràn nípa ìlera wa? 
 13 Lónìí, a ò lè retí pé kí àwọn Kristẹni bíi tiwa máa fi “ẹ̀bùn ìmúniláradá” wò wá sàn. Àmọ́, àwọn ará kan tó ní ire wa lọ́kàn máa ń fún wa nímọ̀ràn nípa ìlera wa bá ò tiẹ̀ béèrè pé kí wọ́n ṣe bẹ́ẹ̀. Lóòótọ́, ẹnì kan lè sọ pé ká ṣe ohun kan tí gbogbo èèyàn mọ̀ dáadáa. Ohun tí Pọ́ọ̀lù ṣe nìyẹn nígbà tí Tímótì ní àìsàn inú, bóyá torí pé omi tó wà ládùúgbò wọn ò dáa.*(Ka 1 Tímótì 5:23.) Ìyẹn yàtọ̀ sí pé ká máa rọ àwọn ará pé kí wọ́n lo egbòogi tàbí ògùn kan tàbí pé kí wọ́n máa jẹ irú àwọn oúnjẹ kan. Àwọn egbòogi tàbí oúnjẹ yìí sì lè má ṣiṣẹ́ kankan lára wọn tàbí kí wọ́n tiẹ̀ léwu. Nígbà míì, àlàyé táwọn kan máa ń ṣe ni pé: ‘Irú àìsàn yìí ti ṣe ẹbí mi kan rí, ògùn báyìí báyìí ló lò, ara ẹ sì ti yá.’ Bó ti wù kí àbá náà jóòótọ́ tó, ó yẹ ká fi sọ́kàn pé ìtọ́jú táwọn èèyàn máa ń gbà tàbí ògùn tí wọ́n máa ń lò dáadáa lè léwu nígbà míì.—Ka Òwe 27:12. 
 JẸ́ ỌLỌGBỌ́N 
 14, 15. (a) Àwọn wo ló yẹ ká ṣọ́ra fún? (b) Báwo ni ìwé Òwe 14:15 ṣe lè ràn wá lọ́wọ́ tó bá dọ̀rọ̀ ìlera? 
 14 Ìlera lòògùn ọrọ̀, ó ṣe tán gbogbo èèyàn ló fẹ́ ìlera tó dáa títí kan àwa Kristẹni, torí pé ó wù wá ká máa wà láàyè ká lè fi gbogbo okun wa sin Jèhófà. Àmọ́, a lè ṣàìsàn torí pé a ti jogún àìpé. Oríṣiríṣi ògùn la lè lò, onírúurú ọ̀nà la sì lè gbà tọ́jú ara wa tá a bá ń ṣàìsàn. Oníkálukú ló máa pinnu irú ìtọ́jú tóun fẹ́ gbà. Àmọ́, nínú ayé oníwọra yìí, ọ̀pọ̀ èèyàn ló ń purọ́ gba tọwọ́ àwọn tó ń ṣàìsàn. Àwọn kan máa ń ta àwọn “ògùn” tàbí “egbòogi,” wọ́n á máa parọ́ pé àwọn kan ti lò ó, ó sì ti ṣiṣẹ́. Káwọn èèyàn tàbí iléeṣẹ́ kan lè jèrè rẹpẹtẹ, wọn máa ń polówó àwọn ògùn tàbí àwọn èròjà tówó ẹ̀ wọ́n gan-an fáwọn èèyàn, káwọn èèyàn lè máa rò pé èyí tówó ẹ̀ wọ́n gan-an ló máa ṣiṣẹ́ jù. Aláìsàn tó ń fẹ́ kí ara òun yá, tí ò sì fẹ́ kú lè gba irú àwọn ọ̀rọ̀ bẹ́ẹ̀ gbọ́. Àmọ́, ẹ jẹ́ ká máa rántí ìmọ̀ràn tí Ọ̀rọ̀ Ọlọ́run gbà wá pé: “Ẹnikẹ́ni tí ó jẹ́ aláìní ìrírí ń ní ìgbàgbọ́ nínú gbogbo ọ̀rọ̀, ṣùgbọ́n afọgbọ́nhùwà máa ń ronú nípa àwọn ìṣísẹ̀ ara rẹ̀.”—Òwe 14:15. 
 15 “Afọgbọ́nhùwà” máa ń wà lójúfò pàápàá tó bá jẹ́ pé ẹni tí ò fi bẹ́ẹ̀ mọ̀ nípa ìmọ̀ ìṣègùn ló ń gbà á nímọ̀ràn nípa àìlera rẹ̀. Á bi ara rẹ̀ pé: ‘Wọ́n ní ògùn tàbí egbòogi yìí ti wo ẹnì kan sàn, àmọ́ ṣé mo ti rí àwọn tí ògùn náà wò sàn lóòótọ́? Àwa èèyàn sì yàtọ̀ síra. Tó bá tiẹ̀ ṣiṣẹ́ fún ẹnì kan, ṣó wá túmọ̀ sí pé ó máa ṣiṣẹ́ fún èmi náà ni? Ǹjẹ́ kò ní dáa kí n ṣe ìwádìí síwájú sí i àbí màá ní láti lọ rí ẹnì kan tó mọ̀ nípa àìsàn náà dáadáa?’—Diu. 17:6. 
 16. Àwọn ìbéèrè wo la lè bi ara wa tó máa jẹ́ ká lo “ìyèkooro èrò inú” tó bá dọ̀rọ̀ ìlera? 
 16 Ọ̀rọ̀ Ọlọ́run gbà wá níyànjú “láti gbé pẹ̀lú ìyèkooro èrò inú . . . nínú ètò àwọn nǹkan ìsinsìnyí.” (Títù 2:12) Ó yẹ ká lo “ìyèkooro èrò inú” pàápàá tó bá jẹ́ pé a ò lè fi gbogbo ẹnu ṣàlàyé bí wọ́n ṣe máa ṣe àyẹ̀wò kan fún wa tàbí bí wọ́n ṣe máa tọ́jú irú àìsàn kan. Ṣé ẹni tó dábàá irú àyẹ̀wò tàbí irú ìtọ́jú bẹ́ẹ̀ lè ṣàlàyé tìfun-tẹ̀dọ̀ bí wọ́n ṣe máa ṣe é? Ṣé ìtọ́jú tí àwọn èèyàn mọ̀ dáadáa ni, ṣé àwọn tó mọ̀ nípa àìsàn náà sì gbà pé ìtọ́jú tó dáa ni? (Òwe 22:29) Àbí nǹkan tí ẹni náà kàn rò ló ń sọ ní tiẹ̀? Bóyá ohun tó gbọ́ ni pé ìlú kan tó jìnnà ni wọ́n ti ṣàwárí ẹ̀ tàbí tí wọ́n ti lò ó. Ṣé ohun tí wọ́n sọ yìí ṣeé gbára lé ṣá? Àwọn àyẹ̀wò kan àtàwọn ìtọ́jú kan wà tó la ìbẹ́mìílò lọ. A gbọ́dọ̀ yẹra fún irú àwọn ìtọ́jú yìí torí Jèhófà ti kìlọ̀ fún wa pé ká máà ní nǹkan kan ṣe pẹ̀lú àwọn tó ń lo “agbára abàmì” tàbí àwọn abẹ́mìílò.—Aísá. 1:13; Diu. 18:10-12. 
 “KÍ ARA YÍN Ó LE O!” 
 17. Kí ni gbogbo wa ń fẹ́? 
 17 Ìgbìmọ̀ olùdarí tó wà ní ọgọ́rùn-ún ọdún kìíní fi lẹ́tà kan tó ṣe pàtàkì ránṣẹ́ sáwọn ìjọ. Lẹ́yìn tí wọ́n ti sọ àwọn nǹkan táwọn Kristẹni gbọ́dọ̀ yẹra fún, wọ́n wá sọ níparí lẹ́tà náà pé: “Bí ẹ bá fi tìṣọ́ra-tìṣọ́ra pa ara yín mọ́ kúrò nínú nǹkan wọ̀nyí, ẹ óò láásìkí. Kí ara yín ó le o!” (Ìṣe 15:29) Ó dájú pé gbogbo wa la fẹ́ ‘kí ara wa le’ ká sì lókun láti sin Jèhófà, Ọlọ́run wa. 
 18, 19. Kí là ń retí nínú ayé tuntun? 
 18 Níwọ̀n bá a ti ń gbé nínú ètò àwọn nǹkan ìsinsìnyí tá a sì tún jẹ́ aláìpé, kò sí bá ò ṣe ní máa ṣàìsàn. A ò sì lè retí pé kí Jèhófà wò wá sàn lọ́nà ìyanu báyìí. Àmọ́, ìwé Ìṣípayá 22:1, 2 jẹ́ ká mọ̀ pé ìgbà kan ń bọ̀ tí gbogbo wa ò ní ṣàìsàn mọ́. Nínú ìran, àpọ́sítélì Jòhánù rí “odò omi ìyè kan” àti “àwọn igi ìyè” tó ní àwọn ewé tó “wà fún wíwo àwọn orílẹ̀-èdè sàn.” Kì í ṣe egbòogi kan tó máa wo àwọn àrùn sàn nísinsìnyí tàbí lọ́jọ́ iwájú ni ibi yìí ń sọ o. Kàkà bẹ́ẹ̀, ohun tí Jèhófà máa ṣe fún aráyé onígbọràn nípasẹ̀ Jésù ká lè wà láàyè títí láé ni ibí yìí ń sọ. Ohun tó sì yẹ kí gbogbo wa máa retí nìyẹn.—Aísá. 35:5, 6. 
 19 Bá a ṣe ń dúró de ọjọ́ ọ̀la aláyọ̀ yẹn, a mọ̀ pé Jèhófà nífẹ̀ẹ́ wa lẹ́nì kọ̀ọ̀kan, kò sì ní fi wá sílẹ̀ kódà tá a bá ń ṣàìsàn. Bíi ti Dáfídì, ó dá wa lójú pé Jèhófà máa gbé wa ró nígbàkigbà tá a bá ń ṣàìsàn. Àá sì lè sọ bíi ti Dáfídì pé: “Ní tèmi, ìwọ ti gbèjà mi nítorí ìwà títọ́ mi, ìwọ yóò sì gbé mi kalẹ̀ sí iwájú rẹ fún àkókò tí ó lọ kánrin.”—Sm. 41:12. 
 ^ ìpínrọ̀ 13 Ìwé náà The Origins and Ancient History of Wine sọ pé: “Ìwádìí ti fi hàn pé ọtí wáìnì tètè máa ń pa kòkòrò ibà jẹ̀funjẹ̀fun àti àwọn kòkòrò míì tó lè fa àrùn síni lára.” 
 https://assetsnffrgf-a.akamaihd.net/assets/m/2015925/univ/art/2015925_univ_sqr_xl.jpg 
 ILÉ ÌṢỌ́ (Ẹ̀DÀ TÓ WÀ FÚN ÌKẸ́KỌ̀Ọ́) December 2015 
 https://assetsnffrgf-a.akamaihd.net/assets/a/w/YR/20151215/wpub/w_YR_20151215_lg.jpg 
 ILÉ ÌṢỌ́ (Ẹ̀DÀ TÓ WÀ FÚN ÌKẸ́KỌ̀Ọ́) December 2015 
 https://assetsnffrgf-a.akamaihd.net/assets/a/w/YR/20151215/wpub/w_YR_20151215_lg.jpg 
</doc>
<doc url="https://www.jw.org/yo/%C3%A8%CC%A3k%C3%B3%CC%A3-b%C3%ADb%C3%A9l%C3%AC/ibeere/jesus-saves/" parent_folder="web1" id="file7998995" filename="jesus-saves">
 Jésù gba àwọn tó jẹ́ olóòótọ́ là nígbà tó fi ẹ̀mí ara rẹ̀ lélẹ̀ láti rà wọ́n pa dà. (Mátíù 20:28) Ìdí nìyẹn tí Bíbélì fi pe Jésù ní “Olùgbàlà ayé.” (1 Jòhánù 4:14) Bíbélì tún sọ pé: “Kò sí ìgbàlà kankan nínú ẹnikẹ́ni mìíràn, nítorí kò sí orúkọ mìíràn lábẹ́ ọ̀run tí a ti fi fúnni láàárín àwọn ènìyàn nípasẹ̀ èyí tí a ó fi gbà wá là.”​—Ìṣe 4:12. 
 Jésù “tọ́ ikú wò fún olúkúlùkù ènìyàn” tó gbà á gbọ́. (Hébérù 2:9; Jòhánù 3:16) Lẹ́yìn náà, “Ọlọ́run gbé [Jésù] dìde kúrò nínú òkú,” ó sì pa dà sí ọ̀run gẹ́gẹ́ bí ẹ̀dá ẹ̀mí. (Ìṣe 3:15) Ibẹ̀ sì ni Jésù ti ń ‘gba àwọn tí ń tọ Ọlọ́run wá nípasẹ̀ rẹ̀ là pátápátá, nítorí tí òun wà láàyè nígbà gbogbo láti jírẹ̀ẹ́bẹ̀ fún wọn.’​—Hébérù 7:25. 
 Kí nìdí tá a fi nílò Jésù láti jírẹ̀ẹ́bẹ̀ fún wa? 
 Ẹlẹ́ṣẹ̀ ni gbogbo wa. (Róòmù 3:23) Ẹ̀ṣẹ̀ ló jẹ́ ká jìnnà sí Ọlọ́run, òun náà ló fàá tá a fi ń kú. (Róòmù 6:23) Àmọ́ Jésù ló ń ran àwọn tó bá ní ìgbàgbọ́ nínú ẹbọ ìràpadà lọ́wọ́. (1 Jòhánù 2:1) Ó ń bá wọn bẹ̀bẹ̀ lọ́dọ̀ Ọlọ́run, pé kí Ọlọ́run wo ọlá ìràpadà, kó dáhùn àdúrà wọn, kó sì dárí ẹ̀ṣẹ̀ wọn jì wọ́n. (Mátíù 1:21; Róòmù 8:34) Ọlọ́run máa ń gbọ́ ẹ̀bẹ̀ Jésù torí pé ohun tó ń béèrè fún bá ìfẹ́ Ọlọ́run mu. Ọlọ́run rán Jésù wá sáyé “kí a lè gba ayé là nípasẹ̀ rẹ̀.”​—Jòhánù 3:17. 
 Ṣé tá a bá ṣáà ti nígbàgbọ́ nínú Jésù, a máa rí ìgbàlà? 
 Rárá. Lóòótọ́, a gbọ́dọ̀ gba Jésù gbọ́ ká tó lè rí ìgbàlà, àmọ́ ohun púpọ̀ ṣì wà tó yẹ ká ṣe. (Ìṣe 16:​30, 31) Bíbélì sọ pé: “Gẹ́gẹ́ bí ara láìsí ẹ̀mí ti jẹ́ òkú, bẹ́ẹ̀ pẹ̀lú ni ìgbàgbọ́ láìsí àwọn iṣẹ́ jẹ́ òkú.” (Jákọ́bù 2:26) Ká a tó lè rí ìgbàlà, a gbọ́dọ̀: 
 Kẹ́kọ̀ọ́ nípa Jésù àti Jèhófà Baba rẹ̀.​—Jòhánù 17:3. 
 Máa tẹ̀lé àṣẹ wọn torí ìyẹn ló máa fi hàn pé a nígbàgbọ́ nínú wọn. (Lúùkù 6:46; 1 Jòhánù 2:17) Jésù kọ́ wa pé, kì í ṣe gbogbo àwọn tó bá ń pe òun ní “Olúwa” ló máa rí ìgbàlà, ó sọ pé àwọn tó bá ń “ṣe ìfẹ́ Baba [òun] tí ń bẹ ní ọ̀run.”​—Mátíù 7:21. 
 Máa fi hàn pé a ní ìgbàgbọ́, láìka bí nǹkan ṣe le sí. Ohun tí Jésù ní lọ́kàn gan-an nìyẹn nígbà tó sọ pé: “Ẹni tí ó bá fara dà á dé òpin ni ẹni tí a ó gbà là.”​—Mátíù 24:13. 
 Àwọn nǹkan wo ló lè mú kí ẹ̀bùn kan ṣeyebíye ju ẹ̀bùn mí ì lọ? Tá a bá ronú lórí kókó yìí, ó máa jẹ́ ká túbọ̀ lè mọ rírì ìràpadà náà. 
 https://assetsnffrgf-a.akamaihd.net/assets/m/502018118/univ/art/502018118_univ_sqr_xl.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C3%ACr%C3%B2y%C3%ACn/wp20151201/liloye-bibeli-2/" parent_folder="web1" id="file7999006" filename="liloye-bibeli-2">
 Ọjọ́ pẹ́ tí wọ́n ti kọ Bíbélì. Báwo ló ṣe pẹ́ tó? Wọ́n bẹ̀rẹ̀ kíkọ Bíbélì ní nǹkan bí ẹgbẹ̀rún mẹ́ta ààbọ̀ [3,500] ọdún sẹ́yìn. Ìyẹn jẹ́ àkókò kan náà pẹ̀lú ìjọba Shang tọ́jọ́ rẹ̀ pẹ́ jù lọ nínú ìtàn ilẹ̀ Ṣáínà, ó sì jẹ́ nǹkan bí ẹgbẹ̀rún kan ọdún kí wọ́n tó bẹ̀rẹ̀ sí í ṣe ẹ̀sìn Búdà lórílẹ̀-èdè Íńdíà. —Wo àpótí náà “Ìsọfúnni Nípa Bíbélì.” 
 Bíbélì fún wa ní àwọn ìdáhùn tó ń tẹ́ni lọ́rùn sí àwọn ìbéèrè tó ṣe pàtàkì nígbèésí ayé 
 Tí ìwé kan bá máa ṣe wá láǹfààní, tó sì máa ṣamọ̀nà wa, a gbọ́dọ̀ lóye ohun tó wà nínú rẹ̀, ká sì rí i pé lóòótọ́ ló wúlò fún wa. Irú ìwé tí Bíbélì jẹ́ gan an nìyẹn. Ó fún wa ní àwọn ìdáhùn tó ń tẹ́ni lọ́rùn sí àwọn ìbéèrè tó ṣe pàtàkì nígbèésí ayé. 
 Bí àpẹẹrẹ, ṣé o máa ń ṣe kàyéfì pé, ‘Kí la wá ṣe láyé?’ Kì í ṣòní kì í ṣàná táwọn èèyàn ti ń béèrè ìbéèrè yìí, títí di báyìí ọ̀pọ̀ ló ṣì ń wá ìdáhùn sí ìbéèrè náà. Síbẹ̀, ìdáhùn sí ìbéèrè yìí wà nínú orí méjì tó ṣáájú nínú ìwé Jẹ́nẹ́sísì, tó jẹ́ ìwé àkọ́kọ́ nínú Bíbélì. Níbẹ̀, Bíbélì sọ ohun tó ṣẹlẹ̀ ní “ìbẹ̀rẹ̀pẹ̀pẹ̀,” ìyẹn ní ọ̀pọ̀ bílíọ̀nù ọdún sẹ́yìn nígbà tí Ọlọ́run dá àgbáálá ayé wa, òṣùpá àtàwọn ìràwọ̀. (Jẹ́nẹ́sísì 1:1) Ó tún ṣàlàyé bí Ọlọ́run ṣe sọ ayé di ibi tó ṣe é gbé, tó sì dá àwọn ewéko àti onírúurú ẹranko. Lẹ́yìn náà ló sọ bó ṣe dá àwa èèyàn, tó sì ṣàlàyé ìdí tó fi dá wa. 
 WỌ́N KỌ BÍBÉLÌ LỌ́NÀ TÓ MÁA GBÀ YÉNI 
 Bíbélì fún wa láwọn ìmọ̀ràn tó máa jẹ́ ká lè borí àwọn ìṣòro tá a sábà máa ń kojú. Àwọn ìmọ̀ràn yìí rọrùn láti lóye. Ohun méjì ló mú kí èyí rí bẹ́ẹ̀. 
 Àkọ́kọ́, àwọn ọ̀rọ̀ inú Bíbélì ṣe tààràtà, kò lọ́jú pọ̀, ó sì tuni lára. Dípò kí wọ́n lo àwọn ọ̀rọ̀ kàbìtìkàbìtì tó ṣòro lóye, ńṣe ni wọ́n lo àwọn ọ̀rọ̀ tó máa tètè yéni. Bíbélì máa ń lo àwọn nǹkan tí kò ṣàjèjì sí wa láti ṣàlàyé àwọn ọ̀rọ̀ tó bá ta kókó ká lè lóye wọn. 
 Bí àpẹẹrẹ, Jésù lo àwọn àpèjúwe tó dá lórí nǹkan táwọn èèyàn mọ̀ dáadáa kó lè fi kọ́ wọn lẹ́kọ̀ọ́ tó máa wọ̀ wọ́n lọ́kàn. A máa rí ọ̀pọ̀ àwọn àpèjúwe yìí nínú ìwàásù kan táwọn èèyàn mọ̀ sí Ìwàásù Lórí Òkè tó wà nínú ìwé Mátíù orí 5 sí 7. Ọgbẹ́ni alálàyé kan pè é ní “ìwàásù tó ṣeé múlò.” Ó wá fi kún un pé kì í ṣe pé Jésù “kàn rọ́ ìsọfúnni kalẹ̀ fún wa, àmọ́ ó fún wa láwọn ìmọ̀ràn tó máa tọ́ wa sọ́nà nígbèésí ayé.” O lè ka àwọn orí yẹn láàárín ogún ìṣẹ́jú, á sì yà ẹ́ lẹ́nu láti rí i bí àwọn ọ̀rọ̀ Jésù ṣe wúlò tó. 
 Ohun míì tó jẹ́ kí Bíbélì rọrùn láti lóye ni ohun tí Bíbélì fúnra rẹ̀ sọ̀rọ̀ lé lórí. Kì í ṣe ìtàn àròsọ ló wà nínú rẹ̀. Ìwé The World Book Encyclopedia sọ pé, Bíbélì sọ̀rọ̀ nípa “onírúurú àwọn èèyàn,” ó sì sọ “ìlàkàkà wọn, ìrètí wọn, àṣìṣe wọn àtàwọn àṣeyọrí wọn.” Torí èèyàn bíi tiwa làwọn wọ̀nyí, ó rọrùn láti lóye ohun tí Bíbélì sọ nípa wọn, ká sì kẹ́kọ̀ọ́ látinú ohun tó ṣẹlẹ̀ sí wọn.—Róòmù 15:4. 
 Ó WÀ FÚN GBOGBO ÈÈYÀN 
 Kí ohun tí wọ́n kọ sínú ìwé kan tó lè yé ẹ, wọ́n gbọ́dọ̀ kọ́ ọ ní èdè tó o mọ̀ ọ́n kà. Lóde òní, ó ṣeé ṣe kí Bíbélì wà ní èdè tó o mọ̀ láìka ibi tí ò ń gbé tàbí ẹ̀yà tó o ti wá. Ẹ jẹ́ ká wo àwọn nǹkan tó mú kí èyí ṣeé ṣe. 
 Iṣẹ́ ìtumọ̀ èdè. Èdè Hébérù, Árámáíkì àti Gíríìkì ni wọ́n fi kọ Bíbélì láyé àtijọ́. Àmọ́, ìwọ̀nba èèyàn díẹ̀ ló mọ àwọn èdè yìí. Àwọn atúmọ̀ èdè wá ṣe iṣẹ́ takuntakun kí wọ́n lè túmọ̀ Bíbélì sí ọ̀pọ̀ àwọn èdè míì. Ọpẹ́lọpẹ́ wọn, Bíbélì ti wà lódindi tàbí lápá kan ní èdè tí ó tó ẹgbẹ̀rún méjì àti ọgọ́rùn-ún méje [2,700]. Èyí fi hàn pé ohun tó ju ìdá mẹ́sàn nínú mẹ́wàá àwọn èèyàn kárí ayé ló lè ka Bíbélì ní èdè abínibí wọn. 
 Iṣẹ́ ìtẹ̀wé. Orí àwọn nǹkan tó lè tètè bà jẹ́ irú bí awọ àti òrépèté ni wọ́n kọ Bíbélì sí láyé àtijọ́. Èyí gbà pé kí wọ́n máa ṣe àdàkọ rẹ̀ lóòrèkóòrè. Àmọ́ àwọn àdàkọ yìí wọ́n gan-an, àwọn tó bá sì jẹun kánú ló lè rà á. Ṣùgbọ́n àtìgbà tí wọ́n ti ṣe ẹ̀rọ̀ ìtẹ̀wé Gutenberg ní ohun tó lé ní àádọ́ta lé ní ẹ̀ẹ́dẹ́gbẹ̀ta [550] ọdún sẹ́yìn, ó ti túbọ̀ rọrùn gan-an láti tẹ ọ̀pọ̀lọpọ̀ ẹ̀dà Bíbélì jáde. Àwọn kan tiẹ̀ fojú bù ú pé, ohun tó ju bílíọ̀nù márùn-ún Bíbélì bóyá lódindi tàbí lápá kan ni wọ́n ti pín káàkiri. 
 Kò sí ìwé ìsìn míì tó dà bíi Bíbélì láwọn ọ̀nà wọ̀nyí. Èyí fi hàn gbangba pé a lè lóye ohun tó wà nínú Bíbélì. Àmọ́ nígbà míì, ó lè dà bíi pé ó ṣòro láti lóye rẹ̀. Fọkàn balẹ̀, ohun tó o lè ṣe wà. Ibo lo ti lè rí ìrànlọ́wọ́ yìí? Èrè wo lo máa rí tó o bá lóye Bíbélì? Wà á rí ìdáhùn sí àwọn ìbéèrè wọ̀nyí nínú àpilẹ̀kọ tó kàn. 
 https://assetsnffrgf-a.akamaihd.net/assets/m/2015885/univ/art/2015885_univ_sqr_xl.jpg 
 https://assetsnffrgf-a.akamaihd.net/assets/a/wp/YR/20151201/wpub/wp_YR_20151201_lg.jpg 
 https://assetsnffrgf-a.akamaihd.net/assets/a/wp/YR/20151201/wpub/wp_YR_20151201_lg.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C3%ACr%C3%B2y%C3%ACn/ikekoo-ile-iso-october-2017/nifee-ni-ise-ati-otito/" parent_folder="web1" id="file7998993" filename="nifee-ni-ise-ati-otito">
 “Ẹ jẹ́ kí a nífẹ̀ẹ́, kì í ṣe ní ọ̀rọ̀ tàbí pẹ̀lú ahọ́n, bí kò ṣe ní ìṣe àti òtítọ́.”​—1 JÒH. 3:18. 
 ORIN: 72,124 
 1. Ìfẹ́ wo ló ga jù, kí sì nìdí tó fi rí bẹ́ẹ̀? (Wo àwòrán tó wà níbẹ̀rẹ̀ àpilẹ̀kọ yìí.) 
 ÌFẸ́ tá a gbé karí ìlànà, ìyẹn a·gaʹpe, ni ìfẹ́ tó ga jù. Ọ̀dọ̀ Jèhófà Ọlọ́run sì ni ìfẹ́ yìí ti wá. (1 Jòh. 4:7) Yàtọ̀ sí pé ọ̀dọ̀ Jèhófà ni ìfẹ́ yìí ti wá, ó tún fi ẹ̀bùn yìí jíǹkí wa. Bó tilẹ̀ jẹ́ pé ìfẹ́ yìí máa ń mú ká lọ́yàyà, ká sì kóni mọ́ra, ọ̀nà pàtàkì tá a lè gbà fi í hàn ni pé ká máa lo ara wa fáwọn míì. Ìwádìí kan tiẹ̀ fi hàn pé ìfẹ́ a·gaʹpe “kì í ṣe ìfẹ́ orí ahọ́n, ohun téèyàn bá ṣe ló máa fi hàn pé ó nífẹ̀ẹ́.” Tá a bá ń fìfẹ́ hàn sáwọn èèyàn tàbí tí wọ́n ń fìfẹ́ hàn sí wa, inú wa máa dùn, àá láyọ̀, ìgbésí ayé wa á sì nítumọ̀. 
 2, 3. Àwọn ọ̀nà wo ni Jèhófà gbà fìfẹ́ hàn sí wa? 
 2 Kí Jèhófà tó dá àwa èèyàn ló ti nífẹ̀ẹ́ wa. Bí àpẹẹrẹ, kó tó dá Ádámù àti Éfà ló ti ṣe ilẹ̀ ayé lọ́nà tó máa dùn ún gbé fún wa. Àwọn nǹkan tó dá síbẹ̀ fi hàn pé ó fẹ́ ká gbádùn ayé wa títí láé, kì í kàn ṣe pé ká máa gbébẹ̀. Torí tiwa ni Jèhófà fi ṣe àwọn nǹkan yìí, kì í ṣe fún àǹfààní ara rẹ̀. Ó tún fi hàn pé òun nífẹ̀ẹ́ wa lóòótọ́ ní ti pé ó dá wa ká lè wà láàyè títí láé nínú Párádísè. 
 3 Lẹ́yìn tí Ádámù àti Éfà ṣọ̀tẹ̀, Jèhófà fi ìfẹ́ tó ga jù lọ hàn sí wa. Ó pèsè ìràpadà fáwọn àtọmọdọ́mọ wọn torí ó mọ̀ pé àwọn kan lára wọn máa nífẹ̀ẹ́ òun, wọ́n á sì ṣe ohun tó tọ́. (Jẹ́n. 3:15; 1 Jòh. 4:10) Kódà, látìgbà tí Jèhófà ti ṣèlérí pé Olùgbàlà kan máa rà wá pa dà ló ti gbà pé òun ti rà wá pa dà. Ní nǹkan bí ẹgbẹ̀rún mẹ́rin [4,000] ọdún lẹ́yìn náà, Jèhófà yọ̀ǹda Ọmọ rẹ̀ kan ṣoṣo tó ṣeyebíye kó lè rà wá pa dà. (Jòh. 3:16) A mà dúpẹ́ o, fún ìfẹ́ tó ga tí Jèhófà fi hàn sí wa yìí! 
 4. Àwọn àpẹẹrẹ wo ló fi hàn pé àwa èèyàn aláìpé lè fìfẹ́ hàn? 
 4 A máa ń fìfẹ́ hàn torí pé Ọlọ́run dá wa ní àwòrán ara rẹ̀. Bó tilẹ̀ jẹ́ pé ẹ̀ṣẹ̀ tá a jogún máa ń jẹ́ kó nira fún wa láti fìfẹ́ hàn, síbẹ̀ a lè fìfẹ́ hàn. Bí àpẹẹrẹ, Ébẹ́lì fi hàn pé òun nífẹ̀ẹ́ Ọlọ́run nígbà tó fi èyí tó dáa jù nínú ẹran ọ̀sìn rẹ̀ rúbọ sí Jèhófà. (Jẹ́n. 4:​3, 4) Bákan náà, Nóà fìfẹ́ hàn sáwọn èèyàn ní ti pé ọ̀pọ̀ ọdún ló fi kìlọ̀ fún wọn bó tilẹ̀ jẹ́ pé wọn ò tẹ́tí sí i. (2 Pét. 2:5) Nígbà tí Ọlọ́run pàṣẹ pé kí Ábúráhámù fi Ísákì ọmọ rẹ̀ rúbọ, ó fi hàn pé ohun tí Ọlọ́run fẹ́ ló gbawájú lọ́kàn òun, kì í ṣe ìfẹ́ tòun. (Ják. 2:21) Ẹ jẹ́ káwa náà fara wé àwọn ọkùnrin olóòótọ́ yìí, ká máa fìfẹ́ hàn bí kò bá tiẹ̀ rọrùn fún wa. 
 ÌYÀTỌ̀ TÓ WÀ LÁÀÁRÍN ÌFẸ́ TÒÓTỌ́ ÀTI ÌFẸ́ ÀGÀBÀGEBÈ 
 5. Àwọn nǹkan wo la lè ṣe táá fi hàn pé lóòótọ́ la nífẹ̀ẹ́? 
 5 Bíbélì fi hàn pé ìfẹ́ tòótọ́ kì í ṣe ọ̀rọ̀ ẹnu lásán, kàkà bẹ́ẹ̀ ṣe ló yẹ ká fi hàn “ní ìṣe àti òtítọ́.” (1 Jòh. 3:18) Ṣé ìyẹn wá túmọ̀ sí pé ó burú tá a bá sọ fún ẹnì kan pé a nífẹ̀ẹ́ rẹ̀? Rárá o! (1 Tẹs. 4:18) Ohun tó túmọ̀ sí ni pé ìfẹ́ wa ò gbọ́dọ̀ jẹ́ ìfẹ́ orí ahọ́n, pàápàá tó bá jẹ́ pé ẹni náà nílò ìrànlọ́wọ́ lójú méjèèjì. Bí àpẹẹrẹ, tí Kristẹni kan bá nílò àwọn nǹkan bí oúnjẹ, aṣọ àtàwọn ohun ìgbẹ́mìíró míì, a gbọ́dọ̀ ràn án lọ́wọ́, kì í ṣe ká kàn kí i pẹ̀lẹ́. (Ják. 2:​15, 16) Bákan náà, tá a bá nífẹ̀ẹ́ Jèhófà àtàwọn aládùúgbò wa, a ò kàn ní máa gbàdúrà pé kí Jèhófà ‘rán àwọn òṣìṣẹ́ jáde fún ìkórè,’ kàkà bẹ́ẹ̀ àá máa fìtara kópa nínú iṣẹ́ ìwàásù.​—Mát. 9:38. 
 6, 7. (a) Irú ìfẹ́ wo ni “ìfẹ́ tí kò ní àgàbàgebè”? (b) Sọ àpẹẹrẹ àwọn tó fi ìfẹ́ àgàbàgebè hàn. 
 6 Àpọ́sítélì Jòhánù sọ pé a gbọ́dọ̀ ní ìfẹ́ “ní ìṣe àti òtítọ́.” Torí náà, ìfẹ́ tá a ní gbọ́dọ̀ wà “láìsí àgàbàgebè.” (Róòmù 12:9; 2 Kọ́r. 6:6) Ìyẹn túmọ̀ sí pé a ò lè máa sọ pé à ń fìfẹ́ hàn tó sì jẹ́ pé ojú ayé lásán là ń ṣe. Ó yẹ ká bi ara wa pé, ‘Ṣé ìfẹ́ tòótọ́ lè ní àgàbàgebè nínú?’ Kò sóhun tó jọ ọ́. Ká sòótọ́, tí ìfẹ́ bá ti ní àgàbàgebè nínú, kì í ṣe ìfẹ́ rárá, gbàrọgùdù lásán ni. 
 7 Ẹ jẹ́ ká wo àpẹẹrẹ àwọn kan tó ní ìfẹ́ tí kò dénú. Nínú ọgbà Édẹ́nì, Sátánì ṣe bí ẹni pé ire Éfà lòun ń wá, àmọ́ ohun tó ṣe fi hàn pé onímọtara-ẹni-nìkan àti alágàbàgebè ni. (Jẹ́n. 3:​4, 5) Nígbà ayé Dáfídì, Áhítófẹ́lì fi hàn pé ọ̀rẹ́ ojú lásán lòun ń bá Dáfídì ṣe. Àmọ́ torí ohun tó máa rí gbà, ó kẹ̀yìn sí Dáfídì nígbà tí Ábúsálómù gba ìjọba. (2 Sám. 15:31) Bó ṣe rí lónìí náà nìyẹn, àwọn apẹ̀yìndà àtàwọn tó ń dá ìyapa sílẹ̀ nínú ìjọ máa ń lo “ọ̀rọ̀ dídùn mọ̀ràn-ìn mọran-in àti ọ̀rọ̀ ìyinni” bí ẹni pé wọ́n nífẹ̀ẹ́ àwọn ará, àmọ́ ọ̀tọ̀ lohun tó wà lọ́kàn wọn.​—Róòmù 16:​17, 18. 
 8. Ìbéèrè wo ló yẹ ká bi ara wa? 
 8 Ìfẹ́ àgàbàgebè tàbí ìfẹ́ ẹ̀tàn kò dáa torí pé ó yàtọ̀ pátápátá sí ìfẹ́ tòótọ́ tí ẹ̀mí mímọ́ Jèhófà ń jẹ́ ká ní. Irú ìfẹ́ bẹ́ẹ̀ lè tan àwọn èèyàn jẹ, àmọ́ a ò lè fi tan Jèhófà jẹ láé. Kódà, Jésù sọ pé “ìyà mímúná jù lọ” ló máa jẹ àwọn alágàbàgebè. (Mát. 24:51) Ó dájú pé kò sí ìkankan lára àwa ìránṣẹ́ Jèhófà tó máa fẹ́ jẹ́ alágàbàgebè. Síbẹ̀ ó yẹ ká bi ara wa pé, ‘Ṣé ìfẹ́ tí mo ní sáwọn èèyàn dénú, àbí ojú ayé ni mò ń ṣe? Ṣé kì í ṣe torí nǹkan tí màá rí gbà ni mo ṣe ń ṣe bíi pé mo nífẹ̀ẹ́ wọn?’ Ẹ jẹ́ ká jíròrò ọ̀nà mẹ́sàn-án tá a lè gbà fi hàn pé “ìfẹ́ tí kò ní àgàbàgebè” la ní. 
 BÁ A ṢE LÈ FI ÌFẸ́ HÀN “NÍ ÌṢE ÀTI ÒTÍTỌ́” 
 9. Tá a bá ní ìfẹ́ tòótọ́, kí la máa ṣe? 
 9 Máa fayọ̀ sìn bí àwọn èèyàn ò tiẹ̀ rí ẹ. Ó yẹ kí inú wa máa dùn láti ṣiṣẹ́ sin àwọn ará wa “ní ìkọ̀kọ̀,” kódà bí kò bá tiẹ̀ sẹ́ni tó mọ ohun tá à ń ṣe. (Ka Mátíù 6:​1-4.) Èyí yàtọ̀ sóhun tí Ananíà àti Sáfírà ṣe. Torí pé wọ́n fẹ́ káwọn èèyàn máa kan sárá sí wọn, wọ́n bù mọ́ ọrẹ tí wọ́n ṣe, wọ́n sì jìyà ìwà àgàbàgebè tí wọ́n hù náà. (Ìṣe 5:​1-10) Àmọ́ ìfẹ́ tòótọ́ máa mú ká fayọ̀ sin àwọn ará wa bí kò bá tiẹ̀ sẹ́ni tó yìn wá tàbí tó rí ohun tá a ṣe. Bí àpẹẹrẹ, a lè kẹ́kọ̀ọ́ lára àwọn arákùnrin tó ń ran Ìgbìmọ̀ Olùdarí lọ́wọ́ láti pèsè oúnjẹ tẹ̀mí. Wọn kì í pe àfíyèsí sí ara wọn, kí wọ́n wá máa sọ pé àwọn làwọn ṣe tibí ṣe tọ̀hún. 
 10. Báwo la ṣe lè fi hàn pé a lẹ́mìí ìrẹ̀lẹ̀? 
 10 Jẹ́ onírẹ̀lẹ̀, kó o sì máa bọlá fáwọn èèyàn. (Ka Róòmù 12:10.) Nígbà tí Jésù wà láyé, ó fi àpẹẹrẹ tó dáa lélẹ̀ nígbà tó ṣe àwọn iṣẹ́ tí kò fi bẹ́ẹ̀ gbayì. (Jòh. 13:​3-5, 12-15) Ó yẹ káwa náà lẹ́mìí ìrẹ̀lẹ̀ bíi ti Jésù, ká sì ṣe tán láti sin àwọn ẹlòmíì. Kódà, àwọn àpọ́sítélì ò fi bẹ́ẹ̀ lóye kókó yìí àfìgbà tí wọ́n rí ẹ̀mí mímọ́ gbà. (Jòh. 13:7) Tá a bá lẹ́mìí ìrẹ̀lẹ̀, a ò ní máa ro ara wa ju bó ṣe yẹ lọ torí bá a ṣe kàwé tó, torí àwọn ohun tá a ní tàbí torí àwọn àǹfààní tá a ní nínú ètò Jèhófà. (Róòmù 12:3) Tí wọ́n bá ń yin ẹnì kan, kò yẹ ká máa jowú, kàkà bẹ́ẹ̀ ṣe ló yẹ ká máa bá irú ẹni bẹ́ẹ̀ yọ̀ kódà tá a bá tiẹ̀ rò pé ó yẹ kí wọ́n yin àwa náà fún ipa tá a kó nínú iṣẹ́ náà. 
 11. Kí nìdí tó fi yẹ ká máa gbóríyìn fáwọn ará látọkàn wá? 
 11 Máa gbóríyìn fáwọn ará látọkàn wá. Ó yẹ ká máa gbóríyìn fáwọn ará torí pé irú àwọn ọ̀rọ̀ bẹ́ẹ̀ máa ń gbéni ró. (Éfé. 4:29) Àmọ́, a gbọ́dọ̀ rí i pé a gbóríyìn fún wọn látọkàn wá. Tá ò bá ṣe bẹ́ẹ̀, a jẹ́ pé ṣe là ń gbé wọn gẹṣin aáyán, ìyẹn ò sì ní jẹ́ ká fún wọn nímọ̀ràn tó máa ṣe wọ́n láǹfààní. (Òwe 29:5) Tá a bá ń gbóríyìn fún ẹnì kan níṣojú rẹ̀ àmọ́ tá a wá ń sọ̀rọ̀ ẹ̀ láìdáa lẹ́yìn, ìwà àgàbàgebè là ń hù. Àpọ́sítélì Pọ́ọ̀lù fi àpẹẹrẹ tó dáa lélẹ̀, ó gbóríyìn fáwọn Kristẹni tó wà ní Kọ́ríńtì nígbà tí wọ́n ṣe ohun tó dáa. (1 Kọ́r. 11:2) Àmọ́ nígbà tí wọ́n ṣe ohun tó kù díẹ̀ káàtó, ó fara balẹ̀ ṣàlàyé ìdí tí ohun tí wọ́n ṣe ò fi dáa, kò sì kàn wọ́n lábùkù.​—1 Kọ́r. 11:​20-22. 
 12. Báwo la ṣe lè máa gba àwọn ará lálejò tìfẹ́tìfẹ́? 
 12 Ẹ ní ẹ̀mí aájò àlejò. Jèhófà sọ pé ká lawọ́ sáwọn ará wa lọ́kùnrin àti lóbìnrin. (Ka 1 Jòhánù 3:17.) Síbẹ̀, kò yẹ ká ṣe bẹ́ẹ̀ torí ohun tá a máa rí gbà lọ́wọ́ wọn. Ó yẹ ká bi ara wa pé: ‘Àwọn wo ni mo máa ń gbà lálejò? Ṣé àwọn tó sún mọ́ mi àbí àwọn tó gbajúmọ̀ àtàwọn tí mo lè rí nǹkan gbà lọ́wọ́ wọn ni mo máa ń gbà lálejò? Ṣé mo máa ń lawọ́ sáwọn ará tá ò fi bẹ́ẹ̀ sún mọ́ra àtàwọn tí kò ní lọ́wọ́?’ (Lúùkù 14:​12-14) Jẹ́ ká wò ó báyìí ná: Ká sọ pé ìṣòro bá Kristẹni kan torí pé ó ṣèpinnu tí kò bọ́gbọ́n mu. Ṣé wàá ran irú ẹni bẹ́ẹ̀ lọ́wọ́? Tàbí kẹ̀, kí ni wàá ṣe tẹ́nì kan tó o gbà lálejò kò bá dúpẹ́ lọ́wọ́ rẹ? Ó yẹ ká fi ìmọ̀ràn Bíbélì yìí sílò pé: “Ẹ ní ẹ̀mí aájò àlejò fún ara yín lẹ́nì kìíní-kejì láìsí ìráhùn.” (1 Pét. 4:9) Tó o bá ń ṣe ohun tí ẹsẹ Ìwé Mímọ́ yìí sọ, wàá láyọ̀ torí pé ohun tí Jèhófà fẹ́ kó o ṣe lò ń ṣe.​—Ìṣe 20:35. 
 13. (a) Àwọn wo ló máa gba pé ká ṣe sùúrù fún? (b) Àwọn nǹkan wo la lè ṣe fáwọn tí kò fi bẹ́ẹ̀ lera nípa tẹ̀mí? 
 13 Ẹ máa ṣèrànwọ́ fáwọn aláìlera nípa tẹ̀mí. Bíbélì rọ̀ wá pé “ẹ máa ṣètìlẹyìn fún àwọn aláìlera, ẹ máa ní ìpamọ́ra fún gbogbo ènìyàn.” Ọwọ́ tá a bá fi mú ìmọ̀ràn yìí ló máa sọ bóyá a nífẹ̀ẹ́ àbí a ò nífẹ̀ẹ́. (1 Tẹs. 5:14) Bó tilẹ̀ jẹ́ pé ọ̀pọ̀ tí ìgbàgbọ́ wọn ò fi bẹ́ẹ̀ lágbára tẹ́lẹ̀ ti wá di alágbára nípa tẹ̀mí, síbẹ̀, àwọn ará wa kan wà tó gba pé ká máa ṣe sùúrù fún wọn, ká sì máa tì wọ́n lẹ́yìn láìdáwọ́ dúró. A lè ràn wọ́n lọ́wọ́ tá a bá ń fi Bíbélì gbà wọ́n níyànjú, tá a bá jọ lọ sóde ẹ̀rí tàbí tá à ń wáyè tẹ́tí sí wọn. Yàtọ̀ síyẹn, dípò tá a fi máa ka àwọn ará kan sí aláìlera, tá a sì máa ka àwọn míì sí alágbára nípa tẹ̀mí, ó yẹ ká mọ̀ pé gbogbo wa la níbi tá a dáa sí àti ibi tá a kù sí. Kódà, àpọ́sítélì Pọ́ọ̀lù náà gbà pé òun láwọn àìlera tòun tàbí àwọn ibi tóun kù sí. (2 Kọ́r. 12:​9, 10) Torí náà, gbogbo wa pátá la lè ran ara wa lọ́wọ́ lẹ́nì kìíní kejì. 
 14. Kí ló yẹ ká ṣe ká lè wà ní àlàáfíà pẹ̀lú àwọn ará wa? 
 14 Máa wá àlàáfíà. Ó yẹ ká ṣe gbogbo ohun tá a lè ṣe ká lè wà ní àlàáfíà pẹ̀lú àwọn ará wa, kódà bó bá tiẹ̀ jẹ́ pé ṣe ni wọ́n ṣì wá lóye tàbí wọ́n ṣàìdáa sí wa. (Ka Róòmù 12:​17, 18.) A lè yanjú ọ̀rọ̀ yẹn tá a bá bẹ ẹni náà pé kó má bínú, àmọ́ ó gbọ́dọ̀ wá látọkàn. Bí àpẹẹrẹ, dípò kó o sọ pé, “Ẹn-ẹn, má bínú,” ṣe ló yẹ kó o gbà pé o jẹ̀bi, kó o sì bẹ onítọ̀hún pé, “Jọ̀ọ́ má bínú ohun tí mo sọ.” Ó ṣe pàtàkì gan-an pé káwọn tọkọtaya máa wá àlàáfíà. Kò yẹ kí wọ́n máa ṣe bíi pé àwọn nífẹ̀ẹ́ ara wọn níta, àmọ́ kí wọ́n wá máa bára wọn yan odì nínú ilé, tàbí kí wọ́n máa bú ara wọn tàbí kí wọ́n tiẹ̀ máa lu ara wọn. 
 15. Báwo la ṣe lè fi hàn pé lóòótọ́ la ti dárí ji àwọn tó ṣẹ̀ wá? 
 15 Máa dárí ji àwọn tó bá ṣẹ̀ ẹ́. Tí ẹnì kan bá ṣẹ̀ wá, ó yẹ ká dárí jì í, ká sì jẹ́ kí ọ̀rọ̀ náà tán síbẹ̀. Bíbélì rọ̀ wá pé ká máa fara dà á ‘fún ara wa lẹ́nì kìíní-kejì nínú ìfẹ́, kí á máa fi taratara sakun láti máa pa ìṣọ̀kanṣoṣo ẹ̀mí mọ́ nínú ìdè asonipọ̀ṣọ̀kan ti àlàáfíà.’ Tá a bá ń ṣe bẹ́ẹ̀, àá máa dárí ji àwọn tí kò mọ̀ pé àwọn ṣẹ̀ wá. (Éfé. 4:​2, 3) Tó bá jẹ́ lóòótọ́ la dárí ji àwọn tó ṣẹ̀ wá, a ò ní máa ronú nípa ohun tí wọ́n ṣe sí wa, torí pé ìfẹ́ kì í “kọ àkọsílẹ̀ ìṣeniléṣe.” (1 Kọ́r. 13:​4, 5) Tá a bá ń di àwọn ará wa sínú, àárín wa ò ní gún, àjọṣe wa pẹ̀lú Jèhófà sì lè bà jẹ́. (Mát. 6:​14, 15) Bákan náà, a lè fi hàn pé lóòótọ́ la ti dárí ji àwọn tó ṣẹ̀ wá tá a bá ń gbàdúrà fún wọn.​—Lúùkù 6:​27, 28. 
 16. Báwo ló ṣe yẹ ká máa lo àǹfààní iṣẹ́ ìsìn tá a ní nínú ètò Jèhófà? 
 16 Máa fi ara rẹ jìn fáwọn míì. Tá a bá gba àwọn iṣẹ́ kan nínú ètò Jèhófà, ṣe ló yẹ ká lo àǹfààní yìí láti fìfẹ́ hàn sáwọn ará, ká má sì “máa wá àǹfààní ti ara [wa], bí kò ṣe ti ẹnì kejì.” (1 Kọ́r. 10:24) Bí àpẹẹrẹ, ní àwọn àpéjọ wa, àwọn alábòójútó èrò ti máa ń wà níbẹ̀ káwọn ará tó bẹ̀rẹ̀ sí í dé. Wọn kì í lo àǹfààní yẹn láti wá àyè tó dáa jù fún ara wọn àti ìdílé wọn, kàkà bẹ́ẹ̀, ṣe ni ọ̀pọ̀ wọn máa ń jókòó síbi tí àyè bá ti ṣí sílẹ̀ lápá ibi tí wọ́n yàn wọ́n sí. Bí wọ́n ṣe ń fi ara wọn jìn yìí fi hàn pé wọ́n ní ojúlówó ìfẹ́, wọn ò sì mọ tara wọn nìkan. Ọ̀nà wo lo lè gbà fara wé wọn? 
 17. Tí Kristẹni kan tó dẹ́ṣẹ̀ bá nífẹ̀ẹ́ Jèhófà àtàwọn ará lóòótọ́, kí ló máa ṣe? 
 17 Jẹ́wọ́ ẹ̀ṣẹ̀ tó o dá tẹ́nì kan ò mọ̀, má sì pa dà sídìí rẹ̀ mọ́. Àwọn Kristẹni kan tó dẹ́ṣẹ̀ tó burú jáì máa ń bo ẹ̀ṣẹ̀ náà mọ́lẹ̀ torí pé wọn ò fẹ́ kí ojú ti àwọn tàbí torí kí wọ́n má bàa já àwọn míì kulẹ̀. (Òwe 28:13) Irú ìwà bẹ́ẹ̀ kò fìfẹ́ hàn, torí pé ó máa ṣàkóbá fún ẹni náà àtàwọn míì. Kódà, ó lè má jẹ́ kí ẹ̀mí Ọlọ́run ṣiṣẹ́ fàlàlà nínú ìjọ, ó sì lè ba àlàáfíà ìjọ jẹ́. (Éfé. 4:30) Bí Kristẹni kan tó dẹ́ṣẹ̀ bá nífẹ̀ẹ́ Jèhófà àtàwọn ará lóòótọ́, á sọ ohun tó ṣe fún àwọn alàgbà kí wọ́n lè ràn án lọ́wọ́.​—Ják. 5:​14, 15. 
 18. Báwo ni ìfẹ́ ti ṣe pàtàkì tó? 
 18 Ìfẹ́ ni ànímọ́ tó ṣe pàtàkì jù. (1 Kọ́r. 13:13) Òun ló ń jẹ́ káwọn èèyàn dá wa mọ̀ pé ọmọlẹ́yìn Jésù ni wá àti pé à ń fara wé Jèhófà, Ọlọ́run ìfẹ́. (Éfé. 5:​1, 2) Pọ́ọ̀lù sọ pé: ‘Bí èmi kò bá ní ìfẹ́, èmi kò jámọ́ nǹkan kan.’ (1 Kọ́r. 13:2) Torí náà, ẹ jẹ́ ká máa fi hàn pé a ní ìfẹ́, kì í ṣe “ní ọ̀rọ̀” nìkan bí kò ṣe “ní ìṣe àti òtítọ́” pẹ̀lú. 
 https://assetsnffrgf-a.akamaihd.net/assets/m/2017602/univ/art/2017602_univ_sqr_xl.jpg 
</doc>
<doc url="https://www.jw.org/yo/%C3%A8%CC%A3k%C3%B3%CC%A3-b%C3%ADb%C3%A9l%C3%AC/%C3%A0w%E1%BB%8Dn-%C3%B2%CC%A3d%C3%B3%CC%A3/b%C3%A9%C3%A8r%C3%A8/ohun-ti-mo-le-se-ajalu/" parent_folder="web1" id="file7998997" filename="ohun-ti-mo-le-se-ajalu">
 Kò sẹ́ni tí àjálù ò lè dé bá. Bíbélì sọ pé, “Eré ìje kì í ṣe ti ẹni yíyára, bẹ́ẹ̀ ni ìjà ogun kì í ṣe ti àwọn alágbára ńlá . . . ìgbà àti ìṣẹ̀lẹ̀ tí a kò rí tẹ́lẹ̀ ni ó ń ṣẹlẹ̀ sí gbogbo wọn.” (Oníwàásù 9:11) Àjálù ti dé bá àwọn ọ̀dọ́ kan náà rí. Kí ni wọ́n ṣe kí wọ́n lè fara da ohun tó ṣẹlẹ̀ sí wọn? Wo àpẹẹrẹ ẹni méjì. 
 Àwọn òbí mi kọ ara wọn sílẹ̀ nígbà tí mo wà lọ́mọ ọdún mẹ́rìnlá (14). 
 Ṣe ló ń ṣe mí bí àlá nígbà tí àwọn òbí mi kọ ara wọn sílẹ̀. Mo wá ń sọ lọ́kàn ara mi pé bàbá mi ò lọ ibì kankan, wọ́n kàn fẹ́ dá wà fúngbà díẹ̀ ni. Wọ́n ṣáà nífẹ̀ẹ́ mọ́mì, báwo ni wọ́n á ṣe wá fi mọ́mì sílẹ̀? Ṣé wọ́n á wá fi èmi náà sílẹ̀ ni? 
 Mi ò kì ń fẹ́ sọ ohun tó ń ṣẹlẹ̀ fún ẹnì kankan. Mi ò tiẹ̀ fẹ́ máa rò ó. Inú máa ń bí mi nígbà yẹn, bó tiẹ̀ jẹ́ pé mi ò kì ń mọ̀ pé mò ń bínú. Ọkàn mi ò wá balẹ̀ mọ́, mi ò sì rí oorun sùn dáadáa. 
 Ọmọ ọdún mọ́kàndínlógún (19) ni mí nígbà tí àrùn jẹjẹrẹ pa ìyá mi. Kó sì ọ̀rẹ́ tó dà bí ìyá mi. 
 Inú mi ò dùn rárá nígbà táwọn òbí mi kọ ara wọn sílẹ̀. Ikú mọ́mì mi ló tiẹ̀ wá le jù, ó bà mí lọ́kàn jẹ́ gan-an. Ìbànújẹ́ ọ̀hún ò tíì tán lọ́kàn mi títí di báyìí. Àti rí oorun sùn ti wá di ìṣòro ńlá fún mi, ọkàn mi ò sì balẹ̀. 
 Lẹ́sẹ̀ kan náà, ọ̀pọ̀lọpọ̀ nǹkan ló ti ràn mí lọ́wọ́. Bí àpẹẹrẹ, Bíbélì kìlọ̀ fún wa nínú Òwe 18:1 pé ká má ṣe máa ya ara wa sọ́tọ̀, mo sì ń tẹ̀ lé ìmọ̀ràn yẹn. 
 Ẹlẹ́rìí Jèhófà ni mí, torí náà, mo tún máa ń ka àwọn ìwé wa tó dá lórí Bíbélì, wọ́n sì máa ń tù mí nínú. Ọ̀kan lára àwọn ìwé náà ni Awọn Ìbéèrè Tí Awọn Ọ̀dọ́ Ń Béèrè—Awọn Ìdáhùn Tí Ó Gbéṣẹ́, ó ràn mí lọ́wọ́ nígbà táwọn òbí mi kọra wọn sílẹ̀. Mo rántí pé mo ka ibì kan nínú Apá Kejì ìwé náà tí àkòrí ẹ̀ sọ pé “Báwo Ni Mo Ṣe Lè Láyọ̀ Bí Òbí Mi Bá Jẹ́ Anìkàntọ́mọ?” 
 Ọ̀kan lára ẹsẹ Ìwé Mímọ́ tí mo fẹ́ràn jù tó máa ń jẹ́ kí ọkàn mi balẹ̀ ni Mátíù 6:25-34. Ní ẹsẹ kẹtàdínlọ́gbọ̀n (27), Jésù béèrè pé: “Ta ni nínú yín, nípa ṣíṣàníyàn, tí ó lè fi ìgbọ̀nwọ́* kan kún ìwọ̀n gígùn ìwàláàyè rẹ̀?” 
 Gbogbo wa ni nǹkan burúkú lè ṣẹlẹ̀ sí, àmọ́ mo kẹ́kọ̀ọ́ lára mọ́mì mi pé ọwọ́ tá a bá fi mú àwọn nǹkan tó ṣẹlẹ̀ yẹn ṣe pàtàkì. Ojú wọn rí o, ọkọ kọ̀ wọ́n sílẹ̀, àìsàn tí kò gbóògùn tún ṣe wọ́n, àmọ́ wọn ò sọ̀rètí nù jálẹ̀ gbogbo ìgbà tí wọ́n fi wà nínú ìṣòrò, títí wọ́n sì fi kú, ìgbàgbọ́ tí wọ́n ní nínú Ọlọ́run ò yẹ̀. Mi ò lè gbàgbé gbogbo ohun tí wọ́n kọ́ mi nípa Jèhófà. 
 Ojú mi báyìí ni bàbá mi gbẹ́mìí mì nígbà tí mo wà lọ́mọ ọdún mẹ́tàdínlógún (17). Ohun tó burú jù lọ tó tíì ṣẹlẹ̀ sí mi láyé yìí nìyẹn. Inú mi bà jẹ́ gan-an, ó wá dà bíi pé ó ti tán fún mi. 
 Nígbà tí wọ́n ń fi aṣọ bo dádì mi lójú, mò ń rò ó lọ́kàn pé wọn ò tíì kú, mò ń sọ pé kì í ṣe àwọn ni wọ́n ń faṣọ bò yẹn. Mò ń sọ lọ́kàn ara mi pé, ‘Wọ́n ń sùn ni, wọ́n á jí lọ́la.’ Inú mi ò dùn rárá, ayé sì sú mi. 
 Ẹlẹ́rìí Jèhófà ni èmi àti ìdílé mi, àwọn ará wa sì dúró tì wá gan-an nígbà tí bàbá mi kú. Wọ́n fún wa lóúnjẹ, wọ́n wá dúró tì wá nílé, wọn ò sì fí wá sílẹ̀ nígbà kankan. Ohun tí wọ́n ṣe fún wa jẹ́ kí n mọ̀ pé Kristẹni tòótọ́ ni àwọn Ẹlẹ́rìí Jèhófà.—Jòhánù 13:35. 
 Ẹsẹ Ìwé Mímọ́ kan tó tù mí nínú gidigidi ni 2 Kọ́ríńtì 4:17, 18. Ó sọ pé: “Nítorí bí ìpọ́njú náà tilẹ̀ jẹ́ fún ìgbà díẹ̀, tí ó sì fúyẹ́, fún àwa, ó ń ṣiṣẹ́ yọrí sí ògo tí ó jẹ́ ti ìwọ̀n títayọ síwájú àti síwájú sí i, tí ó sì jẹ́ àìnípẹ̀kun; nígbà tí àwa kò tẹ ojú wa mọ́ àwọn ohun tí a ń rí, bí kò ṣe àwọn ohun tí a kò rí. Nítorí àwọn ohun tí a ń rí jẹ́ fún ìgbà díẹ̀, ṣùgbọ́n àwọn ohun tí a kò rí jẹ́ fún àìnípẹ̀kun.” 
 Ẹsẹ tó kẹ́yìn yẹn nítumọ̀ sí mi gan-an. Ohun tó ṣe dádì mi kàn ṣẹlẹ̀ fúngbà díẹ̀ ni, àmọ́ ohun rere tí Ọlọ́run máa ṣe lọ́jọ́ iwájú máa wà títí láé, kò sì ní nípẹ̀kun. Ikú dádì mi ti jẹ́ kí n lè ronú nípa bí mo ṣe ń lo ìgbésí ayé mi, kí n sì mọ ohun tó yẹ kí n fayé mi ṣe. 
 Ronú nípa èyí: Tí àjálù kan bá dé bá ẹ, báwo ló ṣe lè ràn ẹ́ lọ́wọ́ kó o lè ronú jinlẹ̀, kó o sì mọ àwọn ohun tó yẹ kí o fi ayé ẹ ṣe?—1 Jòhánù 2:17. 
 ^ ìpínrọ̀ 14 Ìgbọ̀nwọ́ kan jẹ́ nǹkan bíi sẹ̀ǹtímítà 45 tàbí nǹkan bíi ẹsẹ̀ bàtà kan àti ààbọ̀. 
 https://assetsnffrgf-a.akamaihd.net/assets/m/502015202/univ/art/502015202_univ_sqr_xl.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C5%84l%C3%A1/kekoo-lodo-jesu-oluko-nla-naa/olorun-ni-oruko-kan/" parent_folder="web1" id="file7993940" filename="olorun-ni-oruko-kan">
 TÁ A bá bá ẹnì kan pàdé, a sábà máa ń fẹ́ mọ orúkọ rẹ̀, àbí bẹ́ẹ̀ kọ́?— Gbogbo wa pátá la ní orúkọ. Ọlọ́run fún ọkùnrin tó kọ́kọ́ dá sí ayé ní orúkọ. Ádámù ni orúkọ rẹ̀. Éfà sì ni orúkọ ìyàwó Ádámù. 
 Àmọ́, àwa èèyàn nìkan kọ́ la ní orúkọ o. Jẹ́ ká ronú nípa àwọn nǹkan mìíràn tó ní orúkọ. Àwọn ẹran ọ̀sìn bí ajá máa ń ní orúkọ, àbí bẹ́ẹ̀ kọ́?— Ìyẹn fi hàn pé orúkọ ṣe pàtàkì gan-an ni. 
 Wo àwọn ìràwọ̀ tín-tìn-tín tó máa ń wà lójú ọ̀run lálẹ́. Ǹjẹ́ o rò pé wọ́n ní orúkọ?— Bẹ́ẹ̀ ni o, Ọlọ́run fún ìràwọ̀ kọ̀ọ̀kan tó wà lójú ọ̀run ní orúkọ. Bíbélì sọ fún wa pé: “Ó ka iye àwọn ìràwọ̀; gbogbo wọn ni ó ń fi orúkọ wọn pè.”—Sáàmù 147:4. 
 Ta ni ẹni tí o rò pé ó ṣe pàtàkì jù lọ ní ayé àti ní ọ̀run?— Ọlọ́run ni. Ǹjẹ́ o rò pé Ọlọ́run ní orúkọ?— Jésù sọ pé Ọlọ́run ní orúkọ. Nígbà kan tí Jésù ń gbàdúrà sí Ọlọ́run, ó sọ pé: ‘Mo ti sọ orúkọ rẹ di mímọ̀ fún àwọn ọmọ ẹyìn mi.’ (Jòhánù 17:26) Ǹjẹ́ o mọ orúkọ Ọlọ́run?— Ọlọ́run fúnra rẹ̀ sọ orúkọ yẹn fún wa. Ó sọ pé: “Èmi ni Jèhófà. Èyí ni orúkọ mi.” Nítorí náà, JÈHÓFÀ ni orúkọ Ọlọ́run.—Aísáyà 42:8. 
 Báwo ló ṣe máa ń rí lára rẹ tí àwọn èèyàn bá rántí orúkọ rẹ?— Inú rẹ máa ń dùn, àbí bẹ́ẹ̀ kọ́?— Jèhófà náà fẹ́ káwọn èèyàn mọ orúkọ òun. Nítorí náà, ó yẹ ká máa lo orúkọ náà Jèhófà tí a bá ń sọ̀rọ̀ nípa Ọlọ́run. Olùkọ́ Ńlá náà máa ń lo orúkọ Ọlọ́run, ìyẹn Jèhófà, nígbà tó bá ń bá àwọn èèyàn sọ̀rọ̀. Jésù tiẹ̀ sọ nígbà kan pé: “Kí ìwọ sì nífẹ̀ẹ́ Jèhófà Ọlọ́run rẹ pẹ̀lú gbogbo ọkàn-àyà rẹ.”—Máàkù 12:30. 
 Jésù mọ̀ pé orúkọ tó ṣe pàtàkì púpọ̀ ni orúkọ náà “Jèhófà.” Nítorí náà, ó kọ́ àwọn ọmọ ẹ̀yìn rẹ̀ pé kí wọ́n máa lo orúkọ Ọlọ́run. Ó tún kọ́ wọn pé kí wọ́n máa dárúkọ Ọlọ́run tí wọ́n bá ń gbàdúrà. Jésù mọ̀ pé Ọlọ́run fẹ́ kí gbogbo èèyàn mọ̀ pé Jèhófà ni orúkọ Òun. 
 Láyé àtijọ́, Ọlọ́run fi bí orúkọ rẹ̀ ti ṣe pàtàkì tó han Mósè tó jẹ́ ọ̀kan lára àwọn ọmọ Ísírẹ́lì. Ilẹ̀ kan tó ń jẹ́ Íjíbítì làwọn ọmọ Ísírẹ́lì ń gbé nígbà yẹn. Àwọn èèyàn tó ń gbé ní ìlú Íjíbítì tí à ń sọ yìí là ń pè ní ará Íjíbítì tàbí ọmọ ilẹ̀ Íjíbítì. Àwọn ará Íjíbítì yìí sọ àwọn ọmọ Ísírẹ́lì di ẹrú, wọ́n sì ń hùwà ìkà sí wọn. Nígbà tí Mósè dàgbà, ó gbìyànjú láti ran ọ̀kan lára àwọn èèyàn rẹ̀ lọ́wọ́. Èyí bí Fáráò tí i ṣe ọba ilẹ̀ Íjíbítì nínú. Ó sì ń wá bó ṣe máa pa Mósè! Nítorí náà, Mósè sá kúrò ní ilẹ̀ Íjíbítì. 
 Mósè sá lọ sí ilẹ̀ ibòmíràn. Ilẹ̀ Mídíánì ló sá lọ. Ibẹ̀ ni Mósè ti fẹ́ ìyàwó tó sì bí àwọn ọmọ. Ó tún ṣiṣẹ́ olùṣọ́ àgùntàn níbẹ̀. Lọ́jọ́ kan, bí Mósè ṣe ń da àwọn àgùntàn rẹ̀ lẹ́gbẹ̀ẹ́ òkè kan, ó rí ohun abàmì kan. Ó rí i tí iná ń yọ làù lára igi kékeré ẹlẹ́gùn-ún kan, ṣùgbọ́n igi náà fúnra rẹ̀ kò jóná! Mósè sún mọ́ ibẹ̀ kó lè rí igi tó ń jó yẹn dáadáa. 
 Ǹjẹ́ o mọ ohun tó ṣẹlẹ̀?— Mósè gbọ́ ohùn kan látinú iná tó ń jó lára igi kékeré ẹlẹ́gùn-ún náà. Ohùn náà ké sí i pé: “Mósè! Mósè!” Ta ni ẹni tó ń pe Mósè?— Ọlọ́run ni! Ọlọ́run ní iṣẹ́ tó pọ̀ fún Mósè láti ṣe. Ọlọ́run sọ fún Mósè pé: ‘Wá, jẹ́ kí n rán ọ lọ sọ́dọ̀ Fáráò, ọba Íjíbítì. Kí o sì kó àwọn èèyàn mi, ìyẹn àwọn ọmọ Ísírẹ́lì jáde kúrò ní Íjíbítì.’ Ọlọ́run mú kó dá Mósè lójú pé òun á ràn án lọ́wọ́ láti ṣe iṣẹ́ yìí. 
 Àmọ́ Mósè sọ fún Ọlọ́run pé: ‘Ká ní mo dé ọ̀dọ̀ àwọn ọmọ Ísírẹ́lì ní Íjíbítì tí mo sì sọ fún wọn pé Ọlọ́run ló rán mi, tí wọ́n wá béèrè pé, “Kí lorúkọ Ọlọ́run náà?” Kí ni kí n sọ?’ Ọlọ́run ní kí Mósè sọ fún àwọn ọmọ Ísírẹ́lì pé: ‘Jèhófà ló rán mi sí i yín, ó sì sọ pé Jèhófà ni orúkọ òun títí láé.’ (Ẹ́kísódù 3:1-15) Èyí fi hàn pé títí láé ni Ọlọ́run yóò máa jẹ́ orúkọ náà Jèhófà. Kò ní yí i padà láéláé. Ọlọ́run fẹ́ káwọn èèyàn máa pe òun ní orúkọ náà Jèhófà títí láé. 
 Nígbà tí Mósè padà lọ sí Íjíbítì, àwọn ará Íjíbítì rò pé òrìṣà kékeré kan lásán ni Jèhófà tí àwọn ọmọ Ísírẹ́lì ń sìn. Wọn ò mọ̀ pé Ọlọ́run gbogbo àgbáyé ni Jèhófà. Nítorí náà, Jèhófà sọ fún ọba Íjíbítì pé: ‘Èmi yóò mú kí àwọn èèyàn ibi gbogbo ní ayé mọ orúkọ mi.’ (Ẹ́kísódù 9:16) Jèhófà sì mú kí àwọn èèyàn mọ orúkọ rẹ̀ lóòótọ́. Ǹjẹ́ o mọ ohun tí Ọlọ́run ṣe láti mú kí àwọn èèyàn mọ orúkọ rẹ̀?— 
 Ọlọ́run sọ pé kí Mósè kó àwọn ọmọ Ísírẹ́lì jáde kúrò ní ilẹ̀ Íjíbítì. Nígbà tí wọ́n dé etí Òkun Pupa, Jèhófà mú kí omi òkun yẹn pínyà sí méjì, kí ilẹ̀ gbígbẹ lè wà láàárín omi òkun tí ó pínyà náà. Àwọn ọmọ Ísírẹ́lì wá gba orí ilẹ̀ gbígbẹ náà kọjá láìsí ìṣòro. Ṣùgbọ́n bí Fáráò àti gbogbo ọmọ ogun rẹ̀ ṣe ń rìn lọ lórí ilẹ̀ gbígbẹ náà, omi tó pínyà sí méjì náà kàn ya bò wọ́n ni. Gbogbo wọ́n sì kú. 
 Kò pẹ́ lẹ́yìn náà tí gbogbo aráyé fi bẹ̀rẹ̀ sí gbọ́ ohun tí Jèhófà ṣe ní Òkun Pupa. Báwo la ṣe mọ̀ pé àwọn èèyàn gbọ́ nípa rẹ̀?— Bí a ṣe mọ̀ ni pé ní nǹkan bí ogójì ọdún lẹ́yìn náà, nígbà tí àwọn ọmọ Ísírẹ́lì dé ilẹ̀ Kénáánì, ilẹ̀ tí Jèhófà ti ṣèlérí fún àwọn ọmọ Ísírẹ́lì pé òun máa fún wọn. Obìnrin kan tó ń jẹ́ Ráhábù sọ fún àwọn ọkùnrin méjì tó jẹ́ ọmọ Ísírẹ́lì pé: ‘A ti gbọ́ bí Jèhófà ṣe jẹ́ kí omi Òkun Pupa gbẹ kúrò níwájú yín nígbà tí ẹ jáde kúrò ní Íjíbítì.’—Jóṣúà 2:10. 
 Lóde òní, ọ̀pọ̀ èèyàn ló ń ṣe bíi tàwọn ará Íjíbítì wọ̀nyẹn. Wọn ò gbà gbọ́ pé Jèhófà ni Ọlọ́run gbogbo àgbáyé. Nítorí náà, Jèhófà ń fẹ́ kí àwọn tó jẹ́ èèyàn òun máa sọ̀rọ̀ nípa òun fún àwọn ẹlòmíràn. Ohun tí Jésù ṣe nìyẹn. Nígbà tó kù díẹ̀ kí Jésù kúrò lórí ilẹ̀ ayé, ó gbàdúrà sí Jèhófà pé: “Mo sì ti sọ orúkọ rẹ di mímọ̀ fún wọn.”—Jòhánù 17:26. 
 Ṣé o fẹ́ dà bíi Jésù? Bí o bá fẹ́ bẹ́ẹ̀, nígbà náà, máa sọ fún àwọn ẹlòmíràn pé Jèhófà ni orúkọ Ọlọ́run. O lè rí i pé ọ̀pọ̀ èèyàn ni ò tiẹ̀ mọ̀ pé Jèhófà ni orúkọ Ọlọ́run. Kódà, o lè fi hàn wọ́n pé ó wà nínú Sáàmù 83:18. Gbé Bíbélì rẹ nísinsìnyí kó o sì jẹ́ ká jọ wo ẹsẹ Ìwé Mímọ́ yẹn. Ó kà pé: “Kí àwọn ènìyàn lè mọ̀ pé ìwọ, ẹni tí orúkọ rẹ̀ ń jẹ́ Jèhófà, ìwọ nìkan ṣoṣo ni Ẹni Gíga Jù Lọ lórí gbogbo ilẹ̀ ayé.” 
 Kí ni ibi tí a kà yìí jẹ́ ká mọ̀?— Ó jẹ́ ká mọ̀ pé Jèhófà ni orúkọ tó ṣe pàtàkì jù lọ. Orúkọ Ọlọ́run Olódùmarè ni. Ọlọ́run yìí ni Bàbá Jésù. Òun sì ni Ẹni tó dá ohun gbogbo. Má sì ṣe gbàgbé pé Jésù sọ pé a gbọ́dọ̀ fi gbogbo ọkàn wa fẹ́ràn Jèhófà Ọlọ́run. Ǹjẹ́ o fẹ́ràn Jèhófà?— 
 Báwo la ṣe lè fi hàn pé a fẹ́ràn Jèhófà?— Ohun àkọ́kọ́ ni pé kí á mọ Jèhófà dáadáa pé ó jẹ́ Ọ̀rẹ́ wa. Lẹ́yìn náà, a ó máa sọ orúkọ rẹ̀ fún àwọn èèyàn. A lè ṣí Bíbélì ká fi ibi tó wà níbẹ̀ hàn wọ́n pé Jèhófà ni orúkọ rẹ̀. A tún lè sọ fún wọn nípa àwọn ohun ìyanu tí Jèhófà ti dá àti àwọn ohun rere tó ti ṣe. Èyí máa ń mú inú Jèhófà dùn gan-an nítorí pé ó fẹ́ kí àwọn èèyàn mọ̀ nípa òun. Àwa náà lè sọ fún àwọn ẹlòmíràn nípa Jèhófà, àbí bẹ́ẹ̀ kọ́?— 
 Kì í ṣe gbogbo èèyàn ni yóò fẹ́ láti tẹ́tí sí wa tí a bá ń sọ̀rọ̀ nípa Jèhófà. Ọ̀pọ̀ èèyàn ni ò fetí sílẹ̀ nígbà tí Jésù tó tiẹ̀ jẹ́ Olùkọ́ Ńlá náà ń sọ̀rọ̀ nípa Ọlọ́run. Àmọ́ ìyẹn ò mú kí Jésù dákẹ́ kó má sọ̀rọ̀ nípa Jèhófà mọ́. 
 Nítorí náà, ẹ jẹ́ ká dà bíi Jésù. Ká máa sọ̀rọ̀ nípa Jèhófà nígbà gbogbo. Tí a bá ń ṣe bẹ́ẹ̀, inú Jèhófà Ọlọ́run á dùn sí wa nítorí pé a fẹ́ràn orúkọ rẹ̀. 
 https://assetsnffrgf-a.akamaihd.net/assets/m/1102003024/univ/art/1102003024_univ_sqr_xl.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C3%ACr%C3%B2y%C3%ACn/w20150815/so-egbe-ni-awon-ojo-ikeyin/" parent_folder="web1" id="file7999001" filename="so-egbe-ni-awon-ojo-ikeyin">
 Ṣọ́ Àwọn Tó Ò Ń Bá Kẹ́gbẹ́ ní Àwọn Ọjọ́ Ìkẹyìn Yìí 
 Ṣọ́ Àwọn Tó Ò Ń Bá Kẹ́gbẹ́ ní Àwọn Ọjọ́ Ìkẹyìn Yìí 
 “Ẹgbẹ́ búburú a máa ba ìwà rere jẹ́.”—1 KỌ́R. 15:33. 
 ORIN: 73,119 
 1. Àkókò wo là ń gbé báyìí? 
 ÀWỌN àkókò tó nira là ń gbé báyìí. Bíbélì pe àwọn àkókò tó bẹ̀rẹ̀ ní ọdún 1914 yìí ní “àwọn ọjọ́ ìkẹyìn.” Látìgbà tí “àwọn àkókò lílekoko tí ó nira láti bá lò” náà sì ti bẹ̀rẹ̀ ni àwọn nǹkan búburú tá ò tíì rí irú rẹ̀ rí ti bẹ̀rẹ̀ sí í ṣẹlẹ̀. (2 Tím. 3:1-5) Síbẹ̀, ṣe ni ayé yìí á máa burú sí i, torí Bíbélì ti sọ tẹ́lẹ̀ pé “àwọn ènìyàn burúkú àti àwọn afàwọ̀rajà yóò máa tẹ̀ síwájú láti inú búburú sínú búburú jù.”—2 Tím. 3:13. 
 2. Irú àwọn eré ìnàjú wo ló wà nínú ayé? (Wo àwòrán tó wà níbẹ̀rẹ̀ àpilẹ̀kọ yìí.) 
 2 Bíbélì sọ pé ìwà ipá, ìṣekúṣe, ìbẹ́mìílò àti àwọn ìwà míì tí kò múnú Ọlọ́run dùn kò dára. Ṣùgbọ́n eré tó ń gbé àwọn nǹkan yìí lárugẹ ni ọ̀pọ̀ èèyàn fi ń najú. Bí àpẹẹrẹ, àwọn ìkannì orí Íńtánẹ́ẹ̀tì, ètò orí tẹlifíṣọ̀n, àwọn fíìmù, ìwé ìtàn àti àwọn ìwé ìròyìn máa ń mú kí àwọn èèyàn rí ìwà ipá àti ìṣekúṣe bí ohun tí kò burú. Wọ́n ti sọ àwọn ìwà táwọn èèyàn kórìíra tẹ́lẹ̀ di ohun tó bófin mu láwọn orílẹ̀-èdè kan. Síbẹ̀, ìyẹn ò ní kí Ọlọ́run tẹ́wọ́ gba irú àwọn ìwà bẹ́ẹ̀.—Ka Róòmù 1:28-32. 
 3. Ojú wo làwọn èèyàn fi ń wo àwọn tó ń tẹ̀ lé ìlànà Bíbélì? 
 3 Ní ọgọ́rùn-ún ọdún kìíní, àwọn ọmọlẹ́yìn Jésù kọ̀ láti lọ́wọ́ sí àwọn eré ìnàjú tí kò dára. Nítorí èyí àti ìwà tó ń múnú Ọlọ́run dùn tí wọ́n ń hù, àwọn èèyàn ṣáátá wọn, wọ́n sì ṣe inúnibíni sí wọn. Àpọ́sítélì Pétérù sọ pé: “Nítorí ẹ [àwọn Kristẹni] kò bá a lọ ní sísáré pẹ̀lú wọn ní ipa ọ̀nà yìí sínú kòtò ẹ̀gbin jíjìnwọlẹ̀ kan náà tí ó kún fún ìwà wọ̀bìà, ó rú wọn lójú, wọ́n sì ń bá a lọ ní sísọ̀rọ̀ yín tèébútèébú.” (1 Pet. 4:4) Bákan náà lónìí, ojú ẹni tó dá yàtọ̀ làwọn èèyàn fi ń wo àwọn tó ń tẹ̀ lé ìlànà Ọlọ́run. Láfikún síyẹn, Bíbélì sọ pé: “Gbogbo àwọn tí ń ní ìfẹ́-ọkàn láti gbé pẹ̀lú fífọkànsin Ọlọ́run ní ìbákẹ́gbẹ́ pẹ̀lú Kristi Jésù ni a ó ṣe inúnibíni sí pẹ̀lú.”—2 Tím. 3:12. 
 “ẸGBẸ́ BÚBURÚ A MÁA BA ÌWÀ RERE JẸ́” 
 4. Kí ni Bíbélì kìlọ̀ fún wa pé a kò gbọ́dọ̀ ṣe? 
 4 Bíbélì kìlọ̀ fún àwọn tó bá fẹ́ ṣe ìfẹ́ Ọlọ́run pé kí wọ́n má ṣe nífẹ̀ẹ́ ayé àti àwọn ìfẹ́kúfẹ̀ẹ́ inú rẹ̀. (Ka 1 Jòhánù 2:15, 16.) Abẹ́ ìdarí Sátánì Èṣù, “ọlọ́run ètò àwọn nǹkan” yìí ni gbogbo ètò ẹ̀sìn èké, ètò òṣèlú, ètò ìṣòwò ayé yìí àti àwọn ètò orí tẹlifíṣọ̀n tó ń gbé wọn sáfẹ́fẹ́ wà. (2 Kọ́r. 4:4; 1 Jòh. 5:19) Torí náà, àwa Kristẹni tòótọ́ gbọ́dọ̀ ṣọ́ àwọn tá à ń bá kẹ́gbẹ́. Ọ̀rọ̀ Ọlọ́run tó ní ìmísí sọ òtítọ́ tí kò ṣe é já ní koro náà pé: “Kí a má ṣì yín lọ́nà. Ẹgbẹ́ búburú a máa ba ìwà rere jẹ́.”—1 Kọ́r. 15:33. 
 5, 6. Àwọn wo ni kò yẹ ká bá kẹ́gbẹ́, kí sì nìdí? 
 5 Kí ìwà rere wa má bàa bà jẹ́, a kò gbọ́dọ̀ máa bá àwọn tó ń hùwà búburú kẹ́gbẹ́. Kì í ṣe àwọn oníwà àìtọ́ tí kì í ṣe Kristẹni nìkan ni kò yẹ ká máa bá kẹ́gbẹ́ o, kò tún yẹ ká máa kẹ́gbẹ́ pọ̀ pẹ̀lú àwọn tó pera wọn ní ìránṣẹ́ Jèhófà ṣùgbọ́n tí wọ́n mọ̀ọ́mọ̀ ń ṣàìgbọràn sí àwọn òfin rẹ̀. Bí irú àwọn tó pera wọn ní Kristẹni bẹ́ẹ̀ bá lọ́wọ́ sí ìwà àìtọ́ tó burú jáì tí wọn kò sì ronú pìwà dà, a gbọ́dọ̀ dẹ́kun bíbá wọn kẹ́gbẹ́.—Róòmù 16:17, 18. 
 6 Tá a bá ń bá àwọn tí kì í ṣègbọràn sí òfin Ọlọ́run kẹ́gbẹ́, àá fẹ́ máa ṣe bíi tiwọn, kí wọ́n lè gba tiwa. Bí àpẹẹrẹ, tá a bá ní àjọṣe tímọ́tímọ́ pẹ̀lú àwọn oníṣekúṣe, ó lè máa wu àwa náà pé ká ṣèṣekúṣe. Ohun tó ṣẹlẹ̀ sí àwọn Kristẹni kan tí wọ́n ti ya ara wọn sí mímọ́ nìyẹn, wọ́n sì yọ àwọn kan lára wọn lẹ́gbẹ́ torí pé wọn kò ronú pìwà dà. (1 Kọ́r. 5:11-13) Bí wọn kò bá ronú pìwà dà, ọ̀rọ̀ wọn lè dà bíi ti àwọn tí Pétérù mẹ́nu kàn nínú ọ̀rọ̀ rẹ̀.—Ka 2 Pétérù 2:20-22. 
 7. Àwọn wo ló yẹ ká yàn lọ́rẹ̀ẹ́? 
 7 Bó tilẹ̀ jẹ́ pé ó yẹ ká máa hùwà tó dáa sí gbogbo èèyàn, a kò gbọ́dọ̀ máa bá àwọn tí kì í pa òfin Ọlọ́run mọ́ kẹ́gbẹ́ tàbí ká jẹ́ ọ̀rẹ́ wọn tímọ́tímọ́. Torí náà, kò tọ́ kí ọkùnrin tàbí obìnrin kan tó jẹ́ Ẹlẹ́rìí Jèhófà máa fẹ́ ẹni tí kò ya ara rẹ̀ sí mímọ́, tí kì í ṣèfẹ́ Ọlọ́run, tí kì í sì í tẹ̀ lé àwọn ìlànà rẹ̀. Ó ṣe pàtàkì gan-an pé ká pa ìwà títọ́ Kristẹni wa mọ́ ju ká gbayì lọ́dọ̀ àwọn tí kì í pa òfin Jèhófà mọ́. Àwọn tó ń ṣèfẹ́ Ọlọ́run ló yẹ ká yàn lọ́rẹ̀ẹ́. Jésù sọ pé: “Ẹnì yòówù tí ó bá ń ṣe ìfẹ́ Ọlọ́run, ẹni yìí ni arákùnrin àti arábìnrin àti ìyá mi.”—Máàkù 3:35. 
 8. Ipa wo ni ẹgbẹ́ búburú ní lórí àwọn ọmọ Ísírẹ́lì àtijọ́? 
 8 Àwọn ọmọ Ísírẹ́lì jìyà àbájáde búburú torí pé wọ́n kó ẹgbẹ́ búburú. Nígbà tí Jèhófà dá wọn nídè kúrò lóko ẹrú ní ilẹ̀ Íjíbítì tó sì ń darí wọn lọ sí Ilẹ̀ Ìlérí, ó sọ irú àjọṣe tó yẹ kí wọ́n ní pẹ̀lú àwọn tó ń gbé níbẹ̀. Ó ní: “Ìwọ kò gbọ́dọ̀ tẹrí ba fún àwọn ọlọ́run wọn, tàbí kí a sún ọ láti sìn wọ́n, ìwọ kò sì gbọ́dọ̀ ṣe ohunkóhun tí ó dà bí iṣẹ́ wọn, bí kò ṣe kí o wó wọn palẹ̀ láìkùnà, kí o sì wó àwọn ọwọ̀n ọlọ́wọ̀ wọn lulẹ̀ láìkùnà. Kí ẹ sì sin Jèhófà Ọlọ́run yín.” (Ẹ́kís. 23:24, 25) Ṣíbẹ̀ náà, ọ̀pọ̀ lára àwọn ọmọ Ísírẹ́lì kò ṣègbọràn sí àwọn ìtọ́ni tí Ọlọ́run fún wọn. (Sm. 106:35-39) Torí pé wọ́n jẹ́ aláìṣòótọ́ sí Ọlọ́run, Jésù sọ fún wọn lẹ́yìn-ọ̀-rẹyìn pé: “Wò ó! A pa ilé yín tì fún yín.” (Mát. 23:38) Jèhófà fawọ́ ìbùkún rẹ̀ sẹ́yìn lórí àwọn ọmọ Ísírẹ́lì, ó sì fi sórí ìjọ Kristẹni tó ṣẹ̀ṣẹ̀ dá sílẹ̀.—Ìṣe 2:1-4. 
 MÁA ṢỌ́ OHUN TÓ Ò Ń KÀ ÀTI OHUN TÓ Ò Ń WÒ 
 9. Kí nìdí tí ohun táwọn iléeṣẹ́ ìròyìn ń gbé jáde fi léwu? 
 9 Ọ̀pọ̀ ohun táwọn iléeṣẹ́ ìròyìn ayé yìí ń gbé jáde lè ba àjọṣe wa pẹ̀lú Jèhófà jẹ́. Àwọn ohun tí wọ́n ń gbé jáde náà kì í mú kéèyàn ní ìgbàgbọ́ nínú Jèhófà àti àwọn ìlérí rẹ̀. Ńṣe ni wọ́n ń gbé ayé búburú Sátánì àtàwọn ohun tó wà nínú rẹ̀ lárugẹ. Torí náà, a gbọ́dọ̀ ṣọ́ra gidigidi kó má lọ jẹ́ pé àwọn ohun táá mú kí “àwọn ìfẹ́-ọkàn ti ayé” ru sókè lọ́kàn wa la máa yàn.—Títù 2:12. 
 10. Kí ló máa gbẹ̀yìn àwọn ìwé àti àwọn fíìmù burúkú tí ayé yìí ń gbé jáde? 
 10 Láìpẹ́, àwọn ìwé àti àwọn fíìmù burúkú tí ayé ń gbé jáde ò ní sí mọ́. Gbogbo ẹ̀ á di àwátì nígbà tí Jèhófà bá pa ayé Sátánì tí wọ́n ń gbé lárugẹ run. Ọ̀rọ̀ Ọlọ́run sọ pé: “Ayé ń kọjá lọ, bẹ́ẹ̀ sì ni ìfẹ́kúfẹ̀ẹ́ rẹ̀, ṣùgbọ́n ẹni tí ó bá ń ṣe ìfẹ́ Ọlọ́run ni yóò dúró títí láé.” (1 Jòh. 2:17) Bákan náà, onísáàmù sọ pé: “Àwọn aṣebi ni a óò ké kúrò, ṣùgbọ́n àwọn tí ó ní ìrètí nínú Jèhófà ni yóò ni ilẹ̀ ayé. Ṣùgbọ́n àwọn ọlọ́kàn tútù ni yóò ni ilẹ̀ ayé, ní tòótọ́, wọn yóò sì rí inú dídùn kíkọyọyọ nínú ọ̀pọ̀ yanturu àlàáfíà.” Fún ọdún mélòó? Ó ní: “Àwọn olódodo ni yóò ni ilẹ̀ ayé, wọn yóò sì máa gbé títí láé lórí rẹ̀.”—Sm. 37:9, 11, 29. 
 11. Báwo ni Ọlọ́run ṣe ń pèsè oúnjẹ tẹ̀mí tó dọ́ṣọ̀ fún àwọn èèyàn rẹ̀? 
 11 Ohun tí ètò Jèhófà ń pèsè fún wa yàtọ̀ sí àwọn nǹkan tí ayé yìí ń gbé jáde. Ohun tó máa jẹ́ ká jogún ìyè ayérayé ni ètò Ọlọ́run ń kọ́ wa ní àwọn ọjọ́ ìkẹyìn yìí. Nígbà tí Jésù ń gbàdúrà sí Jèhófà, ó sọ pé: “Èyí túmọ̀ sí ìyè àìnípẹ̀kun, gbígbà tí wọ́n bá ń gba ìmọ̀ ìwọ, Ọlọ́run tòótọ́ kan ṣoṣo náà sínú, àti ti ẹni tí ìwọ rán jáde, Jésù Kristi.” (Jòh. 17:3) Baba wa ọ̀run ń tipasẹ̀ ètò rẹ̀ pèsè ọ̀pọ̀ yanturu oúnjẹ tẹ̀mí tí ń gbéni ró fún wa. Àfi ká máa dúpẹ́ pé a ní àwọn ìwé ìròyìn, ìwé pẹlẹbẹ, ìwé ńlá, àwọn fídíò àti ìkànnì orí Íńtánẹ́ẹ̀tì tó ń gbé ìjọsìn tòótọ́ lárugẹ! Ètò Ọlọ́run tún ṣètò àwọn ìpàdé tá à ń ṣe déédéé ní àwọn ìjọ tó lé ní ẹgbẹ̀rún lọ́nà àádọ́fà [110,000] kárí ayé. Ní àwọn ìpàdé, àpéjọ àyíká àti àpéjọ àgbègbè, a máa ń jíròrò àwọn ìsọfúnni látinú Bíbélì, èyí tó ń gbé ìgbàgbọ́ ró nínú Ọlọ́run àti àwọn ìlérí rẹ̀.—Héb. 10:24, 25. 
 ṢÈGBÉYÀWÓ “KÌKÌ NÍNÚ OLÚWA” 
 12. Ṣàlàyé ohun tó túmọ̀ sí láti ṣègbéyàwó “kìkì nínú Olúwa.” 
 12 Ó túbọ̀ ṣe pàtàkì pé kí ọkùnrin tàbí obìnrin kan tó jẹ́ Kristẹni tó sì fẹ́ ṣègbéyàwó ṣọ́ àwọn tó ń bá kẹ́gbẹ́. Ọ̀rọ̀ Ọlọ́run fún wa ní ìkìlọ̀ tó ṣe kedere pé: “Ẹ má ṣe fi àìdọ́gba so pọ̀ pẹ̀lú àwọn aláìgbàgbọ́. Nítorí àjọṣe wo ni òdodo àti ìwà àìlófin ní? Tàbí àjọpín wo ni ìmọ́lẹ̀ ní pẹ̀lú òkùnkùn?” (2 Kọ́r. 6:14) Bíbélì gba àwọn ìránṣẹ́ Ọlọ́run tó bá fẹ́ ṣègbéyàwó nímọ̀ràn pé kí wọ́n ṣe bẹ́ẹ̀ “kìkì nínú Olúwa,” ìyẹn ni pé olùjọ́sìn Jèhófà tó ti ya ara rẹ̀ sí mímọ́, tó ti ṣèrìbọmi, tó sì ń fi àwọn ìlànà Ìwé Mímọ́ sílò nìkan ni wọ́n gbọ́dọ̀ fẹ́. (1 Kọ́r. 7:39) Bí àwọn Kristẹni tòótọ́ bá ń fẹ́ ará bíi tiwọn, wọ́n á máa ní àwọn alábàákẹ́gbẹ́ tó ti ya ara wọn sí mímọ́ fún Jèhófà, èyí á sì jẹ́ kí wọ́n lè pa ìwà títọ́ wọn mọ́. 
 13. Àṣẹ wo ni Ọlọ́run pa fún àwọn ọmọ Ísírẹ́lì nípa ìgbéyàwó? 
 13 Jèhófà mọ ohun tó máa ṣe àwọn ìránṣẹ́ rẹ̀ láǹfààní jù lọ, kò sì yé tipasẹ̀ ètò rẹ̀ sọ ojú tó fi ń wo ìgbéyàwó fún wa. Kíyè sí àṣẹ kedere tó pa fún àwọn ọmọ Ísírẹ́lì. Nígbà tí Jèhófà ń gbẹnu Mósè sọ fún àwọn ọmọ Ísírẹ́lì nípa àwọn orílẹ̀-èdè tí kò sin Ọlọ́run tó yí wọn ká, ó sọ pé: “Ìwọ kò sì gbọ́dọ̀ bá wọn dána. Ọmọbìnrin rẹ ni ìwọ kò gbọ́dọ̀ fi fún ọmọkùnrin rẹ̀, ọmọbìnrin rẹ̀ sì ni ìwọ kò gbọ́dọ̀ mú fún ọmọkùnrin rẹ. Nítorí òun yóò yí ọmọ rẹ padà láti má ṣe tọ̀ mí lẹ́yìn, dájúdájú, wọn yóò sì máa sin àwọn ọlọ́run mìíràn; ní tòótọ́, ìbínú Jèhófà yóò sì ru sí yín, dájúdájú, òun yóò sì pa ọ́ rẹ́ ráúráú ní wéréwéré.”—Diu. 7:3, 4. 
 14, 15. Nígbà tí Sólómọ́nì ò tẹ̀ lé ìtọ́sọ́nà Jèhófà mọ́, kí ló ṣẹlẹ̀ sí i? 
 14 Ní àkókò díẹ̀ lẹ́yìn tí Sólómọ́nì, ọmọ Dáfídì di ọba, ó gbàdúrà pé kí Ọlọ́run fún òun ní ọgbọ́n. Bó tilẹ̀ jẹ́ pé ó ṣì kéré lọ́jọ́ orí, Ọlọ́run fún un ni ọgbọ́n lọ́pọ̀ yanturu. Nípa bẹ́ẹ̀, àwọn èèyàn wá mọ Sólómọ́nì sí ọlọgbọ́n ọba tó ń ṣàkóso ilẹ̀ tó láásìkí. Kódà, nígbà tí ọbabìnrin Ṣébà ṣèbẹ̀wò sọ́dọ̀ Sólómọ́nì, ohun tó rí yà á lẹ́nu. Ó ní: “Èmi kò sì ní ìgbàgbọ́ nínú àwọn ọ̀rọ̀ náà títí mo fi wá kí ojú èmi fúnra mi lè rí i; sì wò ó! a kò sọ ìdajì wọn fún mi. Ìwọ ta yọ ní ọgbọ́n àti aásìkí ré kọjá àwọn ohun tí a gbọ́ èyí tí mo fetí sí.” (1 Ọba 10:7) Àmọ́, àpẹẹrẹ tí kò dára ni Sólómọ́nì fi lélẹ̀. Ìyẹn sì jẹ́ ká rí ohun tó lè ṣẹlẹ̀ bí ẹnì kan bá ṣàìgbọràn sí àṣẹ Ọlọ́run tó ní ká má ṣe fẹ́ aláìgbàgbọ́.—Oníw. 4:13. 
 15 Láìka gbogbo nǹkan tí Ọlọ́run ti ṣe fún Sólómọ́nì sí, ó ṣàìgbọràn sí àṣẹ Ọlọ́run pé kí wọ́n má ṣe fẹ́ àwọn tí kì í ṣe olùjọ́sìn Jèhófà látinú àwọn orílẹ̀-èdè tó yí wọn ká. Sólómọ́nì “nífẹ̀ẹ́ ọ̀pọ̀lọpọ̀ aya ilẹ̀ òkèèrè” débi tó fi wá ní ẹ̀ẹ́dẹ́gbẹ̀rin [700] aya àti ọ̀ọ́dúnrún [300] àlè. Ibo lọ̀rọ̀ rẹ̀ wá já sí? Nígbà tí Sólómọ́nì darúgbó, àwọn aya abọ̀rìṣà tó fẹ́ “tẹ ọkàn-àyà rẹ̀ láti tọ àwọn ọlọ́run mìíràn lẹ́yìn, . . . Sólómọ́nì sì bẹ̀rẹ̀ sí ṣe ohun tí ó burú ní ojú Jèhófà.” (1 Ọba 11:1-6) Bó tilẹ̀ jẹ́ pé Sólómọ́nì gbọ́n, ẹgbẹ́ búburú mú kó hùwà òmùgọ̀, ó sì fi ìjọsìn tòótọ́ sílẹ̀. Ìkìlọ̀ lèyí jẹ́ fún àwọn Kristẹni tí wọ́n lè máa ronú láti fẹ́ ẹni tí kò nífẹ̀ẹ́ Jèhófà. 
 16. Ìlànà Ìwé Mímọ́ wo ni ìránṣẹ́ Ọlọ́run tó fẹ́ aláìgbàgbọ́ lè fi sílò? 
 16 Bó bá ṣẹlẹ̀ pé ẹnì kan ti fẹ́ aláìgbàgbọ́ kó tó di olùjọ́sìn Ọlọ́run ńkọ́? Bíbélì sọ pé: “Ẹ̀yin aya, ẹ wà ní ìtẹríba fún àwọn ọkọ tiyín, kí ó lè jẹ́ pé, bí ẹnikẹ́ni kò bá ṣègbọràn sí ọ̀rọ̀ náà, kí a lè jèrè wọn láìsọ ọ̀rọ̀ kan nípasẹ̀ ìwà àwọn aya wọn.” (1 Pét. 3:1) Bó tilẹ̀ jẹ́ pé àwọn aya tó jẹ́ Kristẹni la darí ọ̀rọ̀ yìí sí, ọ̀rọ̀ náà kan ọkọ kan tó ti fẹ́ aláìgbàgbọ́ kó tó di olùjọ́sìn Jèhófà. Ìkìlọ̀ Bíbélì yìí ṣe kedere, ìyẹn sì ni pé kó o jẹ́ ọkọ tàbí aya rere, kó o sì máa tẹ̀ lé ìlànà tí Ọlọ́run fún àwọn tó ti ṣègbéyàwó. Ọ̀pọ̀ ọkọ tàbí aya aláìgbàgbọ́ ló ti di Ẹlẹ́rìí Jèhófà torí pé wọ́n kíyè sí ìyípadà tó wáyé nígbà tí ẹnì kejì wọ́n bẹ̀rẹ̀ sí í fi àwọn ìlànà Ọlọ́run sílò. 
 ÀWỌN TÓ NÍFẸ̀Ẹ́ JÈHÓFÀ NI KÓ O MÁA BÁ ṢỌ̀RẸ́ 
 17, 18. Kí ló mú kí Nóà àti àwọn Kristẹni ọgọ́rùn-ún ọdún kìíní la òpin ètò àwọn nǹkan já nígbà ayé wọn? 
 17 Bó tilẹ̀ jẹ́ pé ẹgbẹ́ búburú máa ń ba ìwà rere jẹ́, ẹgbẹ́ rere máa ń nípa tó dáa lórí ẹni. Ronú nípa Nóà tó gbé nínú ayé búburú, tí kò sì ronú pé òun máa bá àwọn tó ń hùwà tí kò dáa ṣọ̀rẹ́. Nígbà yẹn, “Jèhófà rí i pé ìwà búburú ènìyàn pọ̀ yanturu ní ilẹ̀ ayé, gbogbo ìtẹ̀sí ìrònú ọkàn-àyà rẹ̀ sì jẹ́ kìkì búburú ní gbogbo ìgbà.” (Jẹ́n. 6:5) Torí náà, Ọlọ́run pinnu pé òun máa pa ayé búburú ìgbà yẹn àtàwọn olubi inú rẹ̀ run nínú àkúnya omi tó kárí ayé. Àmọ́, “Nóà jẹ́ olódodo. Ó fi ara rẹ̀ hàn ní aláìní-àléébù láàárín àwọn alájọgbáyé rẹ̀. Nóà bá Ọlọ́run tòótọ́ rìn.”—Jẹ́n. 6:7-9. 
 18 Ó dájú pé Nóà ò wá bó ṣe máa bá àwọn èèyàn tí kò ṣèfẹ́ Ọlọ́run dọ́rẹ̀ẹ́. Òun, aya rẹ̀, àwọn ọmọkùnrin rẹ̀ mẹ́tẹ̀ẹ̀ta àtàwọn aya wọn mú kí ọwọ́ wọ́n dí lẹ́nu iṣẹ́ tí Ọlọ́run gbé lé wọn lọ́wọ́, tó fi mọ́ kíkan ọkọ̀ áàkì. Bí ìyẹn ṣe ń lọ lọ́wọ́, Nóà tún ń wàásù. Bíbélì pè é ní “oníwàásù òdodo.” (2 Pét. 2:5) Iṣẹ́ ìwàásù tí Nóà ṣe, ọkọ̀ áàkì tó kàn àti àjọṣe tó wà láàárín òun àti ìdílé rẹ̀ mú kí ọwọ́ rẹ̀ dí, kó sì máa ṣe àwọn nǹkan tó múnú Ọlọ́run dùn. Látàrí èyí, Nóà àti ìdílé rẹ̀ la Ìkún-omi náà já. Àfi ká máa dúpẹ́ pé Nóà àti ìdílé rẹ̀ sin Jèhófà, torí pé àtọmọdọ́mọ wọn ni gbogbo àwa tá à ń gbé lórí ilẹ̀ ayé lónìí. Bákan náà, àwọn Kristẹni ọgọ́rùn-ún ọdún kìíní tí wọ́n jẹ́ adúróṣinṣin àti onígbọràn kò bá àwọn tí kò ṣèfẹ́ Ọlọ́run kẹ́gbẹ́ wọ́n sì la ìparun Jerúsálẹ́mù àti ti ètò àwọn nǹkan àwọn Júù já ní ọdún 70 Sànmánì Kristẹni.—Lúùkù 21:20-22. 
 19. Kí la gbọ́dọ̀ ṣe ká lè rí ojúure Ọlọ́run? 
 19 Torí pé a jẹ́ ìránṣẹ́ Jèhófà, a gbọ́dọ̀ máa tẹ̀ lé àpẹẹrẹ Nóà àti ìdílé rẹ̀ àti àwọn Kristẹni ọgọ́rùn-ún ọdún kìíní tí wọ́n jẹ́ onígbọràn. A gbọ́dọ̀ ya ara wa sọ́tọ̀ kúrò nínú ètò àwọn nǹkan búburú yìí, ká sì máa yan àwọn alábàákẹ́gbẹ́ tó ń gbéni ró lọ́rẹ̀ẹ́ láàárín àwọn arákùnrin àti arábìnrin wa olóòótọ́ tí wọ́n ti lé ní mílíọ̀nù mẹ́jọ báyìí. Tá a bá fara mọ́ àwọn tí ọgbọ́n Ọlọ́run ń darí, èyí á mú ká “dúró gbọn-in gbọn-in nínú ìgbàgbọ́” ní àwọn àkókò líle koko yìí. (1 Kọ́r. 16:13; Òwe 13:20) Tá a bá ń ṣọ́ àwọn tá à ń bá kẹ́gbẹ́ ní àwọn ọjọ́ ìkẹyìn yìí, a lè ní àǹfààní láti la ètò àwọn nǹkan búburú yìí já sínú ayé tuntun òdodo tí Jèhófà ṣèlérí, tó sì ti sún mọ́lé báyìí. Ẹ ò rí i pé ohun àgbàyanu nìyẹn jẹ́ láti máa fojú sọ́nà fún! 
 Ṣọ́ Àwọn Tó Ò Ń Bá Kẹ́gbẹ́ ní Àwọn Ọjọ́ Ìkẹyìn Yìí 
 https://assetsnffrgf-a.akamaihd.net/assets/m/2015606/univ/art/2015606_univ_sqr_xl.jpg 
 YAN NǸKAN TÓ O FẸ́ WÀ JÁDE 
 Ṣọ́ Àwọn Tó Ò Ń Bá Kẹ́gbẹ́ ní Àwọn Ọjọ́ Ìkẹyìn Yìí 
 https://assetsnffrgf-a.akamaihd.net/assets/a/w/YR/20150815/wpub/w_YR_20150815_lg.jpg 
 https://assetsnffrgf-a.akamaihd.net/assets/a/w/YR/20150815/wpub/w_YR_20150815_lg.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C5%84l%C3%A1/itan-bibeli/4/wolii-elija/" parent_folder="web1" id="file7993943" filename="wolii-elija">
 BÓ O bá kú, báwo ló ṣe máa rí lára ìyá rẹ bí ẹnì kan bá tún mú ọ padà bọ̀ sí ìyè? Inú rẹ̀ á mà dùn o! Ṣùgbọ́n ṣé ẹnì kan tó ti kú tún lè wà láàyè bí? Ǹjẹ́ irú ẹ̀ ti ṣẹlẹ̀ rí? 
 Wo ọkùnrin tó wà nínú àwòrán yìí. Tún wo obìnrin àti ọmọdékùnrin yìí. Wòlíì Èlíjà ni ọkùnrin tó ò ń wò yẹn. Obìnrin yẹn ni opó ìlú Sáréfátì, ọmọ rẹ̀ sì ni ọmọdékùnrin yẹn. Ní ọjọ́ kan, ọmọ náà bẹ̀rẹ̀ sí í ṣàìsàn. Àìsàn yìí le gan-an débi pé ó kú. Ìgbà náà ni Èlíjà wá sọ fún obìnrin náà pé: ‘Gbé ọmọ náà fún mi.’ 
 Èlíjà gbé òkú ọmọ náà lọ sí òkè pẹ̀tẹ́ẹ̀sì ó sì tẹ́ ẹ sórí ibùsùn. Ó gbàdúrà pé: ‘Jèhófà, jọ̀wọ́, jẹ́ kí ọmọ yìí jí dìde.’ Ọmọ náà sì bẹ̀rẹ̀ sí í mí! Èlíjà wá gbé e sọ̀ kalẹ̀ lọ ó sì wí fún obìnrin náà pé: ‘Wò ó, ọmọ rẹ ń bẹ láàyè!’ Ìdí rèé tí inú ìyá náà fi dùn jọjọ. 
 Wòlíì pàtàkì míì tí Jèhófà ní ni Èlíṣà. Ó ti ṣe olùrànlọ́wọ́ Èlíjà rí. Ṣùgbọ́n nígbà tó yá Jèhófà lo Èlíṣà láti ṣe iṣẹ́ ìyanu. Ní ọjọ́ kan, Èlíṣà lọ sí ìlú Ṣúnémù, níbi tí obìnrin kan ti máa ń ṣe dáadáa sí i. Nígbà tó yá, obìnrin yìí bí ọmọkùnrin kan. 
 Láàárọ̀ ọjọ́ kan, nígbà tí ọmọ yẹn ti dàgbà, ó lọ bá bàbá rẹ̀ tó ń ṣiṣẹ́ ní oko. Òjijì ni ọmọ yẹn kígbe pé: ‘Orí mi!’ Lẹ́yìn tí wọ́n gbé ọmọ náà dé ilé, ó kú. Wo bí inú ìyá rẹ̀ á ti bà jẹ́ tó! Kíá ló lọ pe Èlíṣà wá. 
 Nígbà tí Èlíṣà débẹ̀, ó lọ sí iyàrá ibi tí òkú ọmọ náà wà. Ó gbàdúrà sí Jèhófà, ó sì sùn lé ọmọ náà. Láìpẹ́ ara ọmọkùnrin náà gbóná, ó sì sín ní ìgbà méje. Àbí o ò rí bí inú ìyá rẹ̀ á ti dùn tó nígbà tó wọlé wá tó sì rí ọmọ rẹ̀ láàyè! 
 Àìmọye èèyàn ló ti kú. Èyí ti ba àwọn ìdílé àti àwọn ọ̀rẹ́ wọn nínú jẹ́ gidigidi. Àwa ò lágbára láti jí òkú dìde. Ṣùgbọ́n Jèhófà lágbára rẹ̀. Nígbà tó bá yá, a máa kọ́ nípa bó ṣe máa mú àìmọye ọ̀kẹ́ àwọn èèyàn padà bọ̀ sí ìyè. 
 https://assetsnffrgf-a.akamaihd.net/assets/m/1101978123/univ/art/1101978123_univ_sqr_xl.jpg 
</doc>
<doc url="https://www.jw.org/yo/awon-itejade/b%C3%ADb%C3%A9l%C3%AC/bi12/%C3%A0w%E1%BB%8Dn-%C3%ACw%C3%A9/J%C3%A9%CC%A3n%C3%A9%CC%A3s%C3%ADs%C3%AC/2/" parent_folder="web1" id="file7993949" filename="2">
 2  Bí ọ̀run àti ilẹ̀ ayé àti gbogbo ẹgbẹ́ ọmọ ogun wọn ṣe wá sí àṣeparí nìyẹn.+2  Àti ní ọjọ́ keje, Ọlọ́run dé àṣeparí iṣẹ́ rẹ̀ tí ó ti ṣe, ó sì bẹ̀rẹ̀ sí sinmi ní ọjọ́ keje kúrò nínú gbogbo iṣẹ́ rẹ̀ tí ó ti ṣe.+3  Ọlọ́run sì tẹ̀ síwájú láti bù kún ọjọ́ keje, ó sì ṣe é ní ọlọ́wọ̀, nítorí pé inú rẹ̀ ni ó ti ń sinmi kúrò nínú gbogbo iṣẹ́ rẹ̀ tí Ọlọ́run ti dá fún ète ṣíṣe.+4  Èyí ni ọ̀rọ̀-ìtàn nípa ọ̀run àti ilẹ̀ ayé ní àkókò dídá wọn, ní ọjọ́ tí Jèhófà Ọlọ́run ṣe ilẹ̀ ayé àti ọ̀run.+5  Wàyí o, kò tíì sí igi kéékèèké tí ó wà ní ilẹ̀ ayé, kò sì sí ewéko kankan tí ó tíì rú jáde, nítorí pé Jèhófà Ọlọ́run kò tíì mú kí òjò+ rọ̀ sórí ilẹ̀ ayé, kò sì sí ènìyàn kankan láti ro ilẹ̀.6  Ṣùgbọ́n ìkùukùu+ a máa gòkè lọ láti inú ilẹ̀ ayé, a sì bomi rin ojú gbogbo ilẹ̀.+7  Jèhófà Ọlọ́run sì bẹ̀rẹ̀ sí ṣẹ̀dá ọkùnrin náà láti inú ekuru+ ilẹ̀,+ ó sì fẹ́ èémí ìyè+ sínú ihò imú rẹ̀, ọkùnrin náà sì wá di alààyè ọkàn.+8  Síwájú sí i, Jèhófà Ọlọ́run gbin ọgbà kan ní Édẹ́nì,+ síhà ìlà-oòrùn, ibẹ̀ ni ó sì fi ọkùnrin tí ó ti ṣẹ̀dá sí.+9  Nípa báyìí, Jèhófà Ọlọ́run mú kí olúkúlùkù igi tí ó fani mọ́ra ní wíwò, tí ó sì dára fún oúnjẹ hù láti inú ilẹ̀ àti igi ìyè+ pẹ̀lú ní àárín ọgbà náà àti igi ìmọ rere àti búburú.+10  Wàyí o, odò kan wà tí ń ṣàn jáde láti Édẹ́nì láti bomi rin ọgbà náà, ibẹ̀ ni ó sì ti bẹ̀rẹ̀ sí pínyà, ó sì di ohun tí a lè pè ní ẹ̀ka mẹ́rin.11  Orúkọ èyí èkíní ni Píṣónì; òun ni èyí tí ó yí gbogbo ilẹ̀ Háfílà+ ká, níbi tí wúrà wà.12  Wúrà ilẹ̀ náà sì dára.+ Gọ́ọ̀mù bídẹ́líọ́mù+ àti òkúta ónísì+ wà níbẹ̀ pẹ̀lú.13  Orúkọ odò kejì sì ni Gíhónì; òun ni èyí tí ó yí gbogbo ilẹ̀ Kúṣì ká.14  Orúkọ odò kẹta sì ni Hídẹ́kẹ́lì;+ òun ni èyí tí ó lọ sí ìlà-oòrùn Ásíríà.+ Odò kẹrin sì ni Yúfírétì.+15  Jèhófà Ọlọ́run sì ń bá a lọ láti mú ọkùnrin náà, ó sì mú un tẹ̀ dó sínú ọgbà Édẹ́nì+ láti máa ro ó àti láti máa bójú tó o.+16  Pẹ̀lúpẹ̀lù Jèhófà Ọlọ́run sì gbé àṣẹ yìí kalẹ̀ fún ọkùnrin náà pé: “Nínú gbogbo igi ọgbà ni kí ìwọ ti máa jẹ àjẹtẹ́rùn.+17  Ṣùgbọ́n ní ti igi ìmọ̀ rere àti búburú, ìwọ kò gbọ́dọ̀ jẹ nínú rẹ̀, nítorí ọjọ́ tí ìwọ bá jẹ nínú rẹ̀, dájúdájú, ìwọ yóò kú.”+18  Jèhófà Ọlọ́run sì ń bá a lọ láti wí pé: “Kò dára kí ọkùnrin náà máa wà nìṣó ní òun nìkan. Èmi yóò ṣe olùrànlọ́wọ́ kan fún un, gẹ́gẹ́ bí àṣekún rẹ̀.”+19  Wàyí o, Jèhófà Ọlọ́run ń ṣẹ̀dá gbogbo ẹranko inú pápá àti gbogbo ẹ̀dá tí ń fò ní ojú ọ̀run láti inú ilẹ̀, ó sì bẹ̀rẹ̀ sí mú wọn wá sọ́dọ̀ ọkùnrin náà láti wo ohun tí yóò pe ọ̀kọ̀ọ̀kan wọn; ohun yòówù tí ọkùnrin náà bá sì pè é, alààyè ọkàn+ kọ̀ọ̀kan, ìyẹn ni orúkọ rẹ̀.+20  Nítorí náà, ọkùnrin náà ń sọ gbogbo ẹran agbéléjẹ̀ àti àwọn ẹ̀dá tí ń fò ní ojú ọ̀run àti gbogbo ẹranko inú pápá lórúkọ, ṣùgbọ́n fún ènìyàn, kò sí olùrànlọ́wọ́ kankan gẹ́gẹ́ bí àṣekún rẹ̀.21  Nítorí náà, Jèhófà Ọlọ́run mú kí oorun àsùnwọra+ kun ọkùnrin náà, bí ó sì ti ń sùn lọ́wọ́, ó mú ọ̀kan nínú egungun ìhà rẹ̀, lẹ́yìn náà, ó pa ẹran dé mọ́ àyè rẹ̀.22  Jèhófà Ọlọ́run sì bẹ̀rẹ̀ sí fi egungun ìhà tí ó mú láti inú ara ọkùnrin náà mọ obìnrin, ó sì mú un wá fún ọkùnrin náà.+23  Nígbà náà ni ọkùnrin náà sọ pé:“Nígbẹ̀yìn-gbẹ́yín, èyí ni egungun nínú àwọn egungun miÀti ẹran ara nínú ẹran ara mi.+Obìnrin ni a óò máa pe èyí,Nítorí pé láti ara ọkùnrin ni a ti mú èyí wá.”+24  Ìdí nìyẹn tí ọkùnrin yóò ṣe fi baba rẹ̀ àti ìyá+ rẹ̀ sílẹ̀ tí yóò sì fà mọ́ aya rẹ̀, wọn yóò sì di ara kan.+25  Àwọn méjèèjì sì ń bá a lọ láti wà ní ìhòòhò,+ ọkùnrin náà àti aya rẹ̀, síbẹ̀ ojú kò tì wọ́n.+ 
 https://assetsnffrgf-a.akamaihd.net/assets/m/1011208/univ/art/1011208_univ_sqs_lg.jpg 
</doc>
<doc url="https://www.jw.org/yo/awon-itejade/b%C3%ADb%C3%A9l%C3%AC/bi12/%C3%A0w%E1%BB%8Dn-%C3%ACw%C3%A9/J%C3%B2h%C3%A1n%C3%B9/4/" parent_folder="web1" id="file7999004" filename="4">
 4  Wàyí o, nígbà tí Olúwa mọ̀ pé àwọn Farisí ti gbọ́ pé Jésù ń sọ àwọn púpọ̀ di ọmọ ẹ̀yìn, tí ó sì ń batisí+ púpọ̀ sí i ju Jòhánù—2  bí ó tilẹ̀ jẹ́ pé, ní tòótọ́, Jésù fúnra rẹ̀ kò batisí rárá ṣùgbọ́n àwọn ọmọ ẹ̀yìn rẹ̀ ṣe bẹ́ẹ̀—3  ó fi Jùdíà sílẹ̀, ó sì tún lọ sí Gálílì.4  Ṣùgbọ́n ó pọn dandan fún un láti gba Samáríà+ kọjá.5  Nípa bẹ́ẹ̀, ó dé ìlú ńlá kan ní Samáríà tí a ń pè ní Síkárì nítòsí pápá tí Jékọ́bù fi fún Jósẹ́fù ọmọkùnrin rẹ̀.+6  Ní ti tòótọ́, ìsun omi+ Jékọ́bù wà níbẹ̀. Wàyí o, Jésù, tí ó ti rẹ̀ láti inú ìrìn àjò náà, jókòó níbi ìsun omi náà gan-an gẹ́gẹ́ bí ó ti wà. Wákàtí náà jẹ́ nǹkan bí ìkẹfà.7  Obìnrin ará Samáríà kan wá fa omi. Jésù wí fún un pé: “Fún mi mu.”8  (Nítorí pé àwọn ọmọ ẹ̀yìn rẹ̀ ti lọ sínú ìlú ńlá láti ra àwọn èlò oúnjẹ.)9  Nítorí náà, obìnrin ará Samáríà náà wí fún un pé: “Èé ti rí tí ìwọ, bí ó tilẹ̀ jẹ́ pé Júù ni ọ́, fi ń béèrè omi mímu lọ́wọ́ mi, nígbà tí mo jẹ́ obìnrin ará Samáríà?” (Nítorí pé àwọn Júù kì í ní ìbálò kankan pẹ̀lú àwọn ará Samáríà.)+10  Ní ìdáhùn, Jésù wí fún un pé: “Ká ní o ti mọ ẹ̀bùn+ ọ̀fẹ́ Ọlọ́run ni àti ẹni+ tí ó sọ fún ọ pé, ‘Fún mi mu,’ ìwọ ì bá ti béèrè lọ́wọ́ rẹ̀, ì bá sì ti fún ọ ní omi ààyè.”+11  Ó wí fún un pé: “Ọ̀gá, ìwọ kò tilẹ̀ ní korobá fún fífa omi, kànga náà sì jìn. Láti orísun wo ni ìwọ ti wá rí omi ààyè yìí?12  Ìwọ kò tóbi ju+ baba ńlá wa Jékọ́bù, ẹni tí ó fún wa ní kànga náà tí òun fúnra rẹ̀ pa pọ̀ pẹ̀lú àwọn ọmọ rẹ̀ àti àwọn ẹran ilé rẹ̀ mu nínú rẹ̀, àbí?”13  Ní ìdáhùn Jésù wí fún un pé: “Gbogbo ẹni tí ó bá ń mu láti inú omi yìí, òùngbẹ yóò tún gbẹ ẹ́.14  Dájúdájú, ẹnì yòówù tí ó bá ń mu láti inú omi tí èmi yóò fi fún un, òùngbẹ kì yóò gbẹ ẹ́ láé,+ ṣùgbọ́n omi tí èmi yóò fi fún un yóò di ìsun omi+ nínú rẹ̀ tí ń tú yàà sókè láti fi ìyè àìnípẹ̀kun fúnni.”+15  Obìnrin náà wí fún un pé: “Ọ̀gá, fún mi ní omi yìí, kí òùngbẹ má bàa gbẹ mí, kí n má sì máa wá sí ibí yìí láti fa omi.”16  Ó wí fún un pé: “Lọ, pe ọkọ rẹ, kí ẹ sì wá sí ibí yìí.”17  Ní ìdáhùn, obìnrin náà wí pé: “Èmi kò ní ọkọ.” Jésù wí fún un pé: “Ìwọ wí dáadáa pé, ‘Ọkọ, èmi kò ní.’18  Nítorí pé ìwọ ti ní ọkọ márùn-ún rí, ọkùnrin tí o sì ní nísinsìnyí kì í ṣe ọkọ rẹ. Èyí ni ìwọ ti sọ ní òtítọ́.”19  Obìnrin náà wí fún un pé: “Ọ̀gá, mo róye pé wòlíì ni ọ́.+20  Àwọn baba ńlá wa jọ́sìn ní òkè ńlá yìí;+ ṣùgbọ́n ẹ̀yin sọ pé Jerúsálẹ́mù ni ibi tí ó yẹ kí àwọn ènìyàn ti máa jọ́sìn.”+21  Jésù wí fún un pé: “Gbà mí gbọ́, obìnrin yìí, Wákàtí náà ń bọ̀ nígbà tí kì í ṣe ní òkè ńlá yìí tàbí ní Jerúsálẹ́mù+ ni ẹ ó ti máa jọ́sìn+ Baba.22  Ẹ̀yin ń jọ́sìn ohun tí ẹ kò mọ̀;+ àwa ń jọ́sìn ohun tí àwa mọ̀, nítorí pé ìgbàlà pilẹ̀ṣẹ̀ láti ọ̀dọ̀ àwọn Júù.+23  Bí ó tilẹ̀ rí bẹ́ẹ̀, wákàtí náà ń bọ̀, nísinsìnyí sì ni, nígbà tí àwọn olùjọsìn tòótọ́ yóò máa jọ́sìn Baba ní ẹ̀mí+ àti òtítọ́,+ nítorí pé, ní tòótọ́, irúfẹ́ àwọn ẹni bẹ́ẹ̀ ni Baba ń wá láti máa jọ́sìn òun.+24  Ọlọ́run jẹ́ Ẹ̀mí,+ àwọn tí ń jọ́sìn rẹ̀ sì gbọ́dọ̀ máa jọ́sìn ní ẹ̀mí àti òtítọ́.”+25  Obìnrin náà wí fún un pé: “Mo mọ̀ pé Mèsáyà+ ń bọ̀, ẹni tí a ń pè ní Kristi.+ Nígbàkigbà tí ẹni yẹn bá dé, yóò polongo ohun gbogbo fún wa ní gbangba.”26  Jésù wí fún un pé: “Èmi tí ń bá ọ sọ̀rọ̀ ni ẹni náà.”+27  Wàyí o, lórí kókó yìí àwọn ọmọ ẹ̀yìn rẹ̀ dé, wọ́n sì bẹ̀rẹ̀ sí ṣe kàyéfì nítorí pé ó ń bá obìnrin sọ̀rọ̀. Àmọ́ ṣá o, kò sí ẹnì kan tí ó sọ pé: “Kí ni o ń wá?” tàbí, “Èé ṣe tí o fi ń bá a sọ̀rọ̀?”28  Nítorí náà, obìnrin náà fi ìṣà omi rẹ̀ sílẹ̀, ó sì wọ ìlú ńlá lọ, ó sì sọ fún àwọn ènìyàn pé:29  “Ẹ máa bọ̀ níhìn-ín, ẹ wá wo ọkùnrin kan tí ó sọ gbogbo ohun tí mo ti ṣe fún mi. Àfàìmọ̀ bí kì í bá ṣe èyí ni Kristi náà,+ àbí?”30  Wọ́n jáde láti ìlú ńlá náà, wọ́n sì bẹ̀rẹ̀ sí wá sọ́dọ̀ rẹ̀.31  Láàárín àkókò yìí, àwọn ọmọ ẹ̀yìn ń rọ̀ ọ́, pé: “Rábì,+ jẹun.”32  Ṣùgbọ́n ó wí fún wọn pé: “Mo ní oúnjẹ láti jẹ tí ẹ kò mọ̀ nípa rẹ̀.”33  Nítorí náà, àwọn ọmọ ẹ̀yìn bẹ̀rẹ̀ sí sọ fún ara wọn lẹ́nì kìíní-kejì pé: “Ẹnì kankan kò gbé ohunkóhun wá fún un láti jẹ, àbí?”34  Jésù wí fún wọn pé: “Oúnjẹ+ mi ni fún mi láti ṣe ìfẹ́+ ẹni tí ó rán mi àti láti parí iṣẹ́ rẹ̀.+35  Ẹ kò ha sọ pé ó ṣì ku oṣù mẹ́rin kí ìkórè tó dé? Wò ó! Mo wí fún yín: Ẹ gbé ojú yín sókè, kí ẹ sì wo àwọn pápá, pé wọ́n ti funfun fún kíkórè.+ Nísinsìnyí,36  akárúgbìn ń gba owó ọ̀yà, ó sì ń kó èso jọ fún ìyè àìnípẹ̀kun,+ kí afúnrúgbìn+ àti akárúgbìn bàa lè yọ̀ pa pọ̀.+37  Ní tòótọ́, nínú ọ̀ràn yìí, òótọ́ ni àsọjáde náà pé, Ẹnì kan ni afúnrúgbìn, ẹlòmíràn sì ni akárúgbìn.38  Mo rán yín lọ láti kárúgbìn ohun tí ẹ kò ṣe òpò kankan lé lórí. Àwọn ẹlòmíràn ti ṣe òpò,+ ẹ sì ti bọ́ sínú àǹfààní òpò wọn.”39  Wàyí o, ọ̀pọ̀ nínú àwọn ará Samáríà láti ìlú ńlá yẹn ní ìgbàgbọ́+ nínú rẹ̀ ní tìtorí ọ̀rọ̀ obìnrin náà ẹni tí ó sọ ní jíjẹ́rìí pé: “Ó sọ gbogbo ohun tí mo ti ṣe fún mi.”+40  Nítorí náà, nígbà tí àwọn ará Samáríà wá sọ́dọ̀ rẹ̀, wọ́n bẹ̀rẹ̀ sí bẹ̀ ẹ́ pé kí ó dúró lọ́dọ̀ wọn; ó sì dúró níbẹ̀ fún ọjọ́ méjì.+41  Nítorí náà, púpọ̀ sí i gbà gbọ́ ní tìtorí ohun tí ó sọ,+42  wọ́n sì bẹ̀rẹ̀ sí sọ fún obìnrin náà pé: “Kì í tún ṣe ní tìtorí ọ̀rọ̀ rẹ ni àwa fi gbà gbọ́ mọ́; nítorí pé àwa tìkára wa ti gbọ́,+ a sì mọ̀ pé [ọkùnrin] yìí dájúdájú ni olùgbàlà+ ayé.”43  Lẹ́yìn ọjọ́ méjì náà, ó fi ibẹ̀ sílẹ̀ lọ sí Gálílì.+44  Bí ó ti wù kí ó rí, Jésù fúnra rẹ̀ jẹ́rìí pé wòlíì kì í ní ọlá ní ilẹ̀ ìbílẹ̀ tirẹ̀.+45  Nítorí náà, nígbà tí ó dé Gálílì, àwọn ará Gálílì gbà á, nítorí pé wọ́n ti rí gbogbo ohun tí ó ṣe ní Jerúsálẹ́mù nígbà àjọyọ̀,+ nítorí pé àwọn pẹ̀lú lọ sí àjọyọ̀ náà.+46  Nípa bẹ́ẹ̀, ó tún wá sí Kánà+ ti Gálílì, níbi tí ó ti sọ omi di wáìnì.+ Wàyí o, ẹmẹ̀wà ọba kan wà tí ọmọkùnrin rẹ̀ ń ṣàìsàn ní Kápánáúmù.+47  Nígbà tí [ọkùnrin] yìí gbọ́ pé Jésù ti jáde kúrò ní Jùdíà wá sí Gálílì, ó lọ bá a, ó sì bẹ̀rẹ̀ sí bẹ̀ ẹ́ pé kí ó sọ kalẹ̀ wá, kí ó sì mú ọmọkùnrin òun lára dá, nítorí ó wà ní ọ̀gẹ́gẹ́rẹ́ ikú.48  Bí ó ti wù kí ó rí, Jésù wí fún un pé: “Láìjẹ́ pé ẹ rí àwọn iṣẹ́ àmì+ àti iṣẹ́ àgbàyanu,+ ẹ kì yóò gbà gbọ́ lọ́nàkọnà.”49  Ẹmẹ̀wà ọba náà wí fún un pé: “Olúwa, sọ kalẹ̀ wá kí ọmọ mi kékeré tó kú.”50  Jésù wí fún un pé: “Máa bá ọ̀nà rẹ lọ;+ ọmọkùnrin rẹ yè.”+ Ọkùnrin náà gba ọ̀rọ̀ tí Jésù sọ fún un gbọ́, ó sì bá ọ̀nà rẹ̀ lọ.51  Ṣùgbọ́n nísinsìnyí bí ó ti ń sọ kalẹ̀ lọ ní ọ̀nà rẹ̀, àwọn ẹrú rẹ̀ pàdé rẹ̀ láti sọ pé ọmọdékùnrin rẹ̀ wà láàyè.+52  Nítorí náà, ó bẹ̀rẹ̀ sí ṣe ìwádìí lọ́wọ́ wọn nípa wákàtí tí ara rẹ̀ yá. Bẹ́ẹ̀ gẹ́gẹ́, wọ́n wí fún un pé: “Lánàá, ní wákàtí keje ni ibà+ náà fi í sílẹ̀.”53  Nípa bẹ́ẹ̀, baba náà mọ̀ pé ó jẹ́ ní wákàtí náà gan-an+ tí Jésù sọ fún un pé: “Ọmọkùnrin rẹ yè.” Òun àti gbogbo agbo ilé rẹ̀ sì gbà gbọ́.+54  Lẹ́ẹ̀kan sí i, èyí ni iṣẹ́ àmì kejì+ tí Jésù ṣe nígbà tí ó jáde láti Jùdíà wá sí Gálílì. 
 https://assetsnffrgf-a.akamaihd.net/assets/m/1011208/univ/art/1011208_univ_sqs_lg.jpg 
</doc>
...........
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C3%ACr%C3%B2y%C3%ACn/wp20150701/aniyan-nipa-owo/" parent_folder="web1" id="file7999003" filename="aniyan-nipa-owo">
 Baale ile ni Paul, o si ni omo meji. o so pe: “Nigba kan owo oja fo soke losan-an kan oru kan lorile-ede wa, gbogbo nnkan si di owon gogo, atije atimu paapaa di isoro. nse la maa n to sori ila fun opo wakati, amo lopo igba, nigba ta a ba fi maa de iwaju, ounje a ti tan. Ebi pa awon eeyan debi pe nse ni won ru hangogo, koda ebi pa awon kan ku soju titi. Gbogbo nnkan ta a n ra pata lo gbowo lori gegere. Nigba to ya, owo wa ko niye lori mo. Gbogbo owo ti mo ni ni banki, owo ibanigbofo mi ati owo ifeyinti mi pata lo sofo.” 
 Paul mo pe, oun nilo “ogbon ti o gbese,” ki oun ati idile re le maa ri ounje je. (owe 3:21) o so pe: “Ise manamana ni mo n se amo gbogbo ise to ba saa ti yoju ni mo n gba. Owo ti won n san fun mi kere gan-an si iye to ye ki n gba. Nigba mii, ounje lawon kan maa gbe fun mi tabi ohun eelo mii. Ti won ba fun mi ni ose merin, maa lo meji maa si ta meji to ku. Leyin-o-reyin, mo ri ogoji [40] omo adiye gba. Nigba ti won dagba, mo ta won, mo si fowo re ra ogorun-un meta [300] mii. Nigba to ya, mo fi aadota [50] adiye se pasipaaro fun apo agbado lilo meji, okookan won si wuwo to apo simenti kan. opo ojo ni idile mi atawon mii fi je e.” 
 Paul mo pe ohun to daa ju teeyan le se niru ipo yii ni pe ko gbeke le olorun patapata. Ta a ba n se ohun ti olorun fe, yoo ran wa lowo. Ni ti awon ohun koseemaani igbesi aye, Jesu so pe: “e si jawo ninu aniyan aidaniloju; nitori . . . Baba yin mo pe e nilo nnkan wonyi.”—Luuku 12:29-31. 
 amo o seni laaanu pe olori ota olorun, iyen Satani, ti fi ogbon ewe mu opo eeyan lati maa fi gbogbo igbesi aye won ko ohun ini jo. opo eeyan lo n se aniyan nipa awon ohun to wu won yala won nilo re abi won o nilo re. Won si n se kirakita ki won le ni awon nnkan ti won o fi bee nilo. opo lo si maa n di onigbese, won a wa gba tipatipa pe ‘aya-nnkan ni iranse awinni.’—owe 22:7. 
 awon kan maa n ku giri se ipinnu ti ko bogbon mu. Paul so pe: “opo awon ta a jo n gbe laduugbo lo fi ebi atawon ore sile ki won le lo sise olowo nla nile okeere. awon kan ninu won ko si ri ise ti won wa lo tori won ko ni iwe igbeluu to ye. Won wa deni to n sun oju titi, won a maa sa kiri ki owo ijoba ma baa te won. Won o se ohun taa mu ki olorun ran won lowo. amo nse lemi ati idile mi pinnu lati gbeke le olorun fun iranlowo ka le koju isoro isunna owo.” 
 Te Le iMoRaN JeSu 
 Paul n ba oro re lo, o ni: “Jesu so pe: ‘e ma saniyan lae nipa ola, nitori ola yoo ni awon aniyan tire. Buburu ti ojo kookan to fun un.’ Tori naa, ebe mi si olorun lojoojumo ko ju pe ko fun wa ni ounje oojo wa, ki ebi ma baa pa wa ku. olorun si pese fun wa loooto bi Jesu ti seleri. Ki i se gbogbo igba la maa n ri ounje to wu wa je. Bi apeere, lojo kan mo lo to sori ila lati ra ounje, lai tie mo iru ounje ti won n ta. Nigba to fi maa kan mi, mo ri i pe yugooti ni. emi o si feran yugooti. amo ounje naa ni, oun la si mu sun lale ojo naa. Mo dupe lowo olorun pe jale gbogbo akoko yen, emi ati idile mi o sun lebi ri.”* 
 olorun ti seleri pe: “emi ki yoo fi o sile lonakona tabi ko o sile lonakona.”—Heberu 13:5 
 “Nnkan ti wa n san fun wa bayii. amo a ti kekoo latinu ohun to sele yii pe igbekele ninu olorun ko ni je ka maa saniyan. o daju pe Jehofa* o ni fi wa sile, ta a ba n se ife re niso. A ti wa ri i pe ooto loro inu Saamu 34:8 to so pe: ‘e to o wo, ki e si ri i pe Jehofa je eni rere; alayo ni abarapa okunrin ti o sa di i.’ Tori naa, ti eto oro aje ba tie tun denu kole, a o ni beru. 
 “o sese wa ye wa pe ounje lawa eeyan nilo lati gbe emi wa ro, ki i se ise tabi owo. a n foju sona fun igba ti olorun maa mu ileri re se pe: ‘opo repete ounje yoo wa wa lori ile.’ amo ko to di igba naa, ‘bi a ba ti ni ohun igbemiiro ati aso, awa yoo ni itelorun pelu nnkan wonyi.’ oro Bibeli yii tun maa n fun wa lokun, o ni: ‘Ki ona igbesi aye yin wa laisi ife owo, bi e ti n ni itelorun pelu awon nnkan isinsinyi. Nitori oun ti wi pe: “Dajudaju, emi ki yoo fi o sile lonakona tabi ko o sile lonakona.” Ki a le je onigboya gidi gan-an, ki a si so pe: “Jehofa ni oluranlowo mi; emi ki yoo foya.”’”* 
 Ka to le ba ‘olorun rin,’ o gba pe ka ni ojulowo igbagbo. (Jenesisi 6:9) Yala a ni isoro isunna owo bayii abi boya lojo iwaju, a ti ko eko pataki lara Paul tori igbagbo to ni ati ogbon to gbese to lo. 
 amo to ba wa je pe isoro idile lo n fa aniyan nko? 
 https://assetsnffrgf-a.akamaihd.net/assets/m/2015483/univ/art/2015483_univ_sqr_xl.jpg 
 https://assetsnffrgf-a.akamaihd.net/assets/a/wp/YR/20150701/wpub/wp_YR_20150701_lg.jpg 
 https://assetsnffrgf-a.akamaihd.net/assets/a/wp/YR/20150701/wpub/wp_YR_20150701_lg.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C3%ACr%C3%B2y%C3%ACn/w20150315/apeere-imuse/" parent_folder="web1" id="file7998994" filename="apeere-imuse">
 Tele ri, awon itejade wa saba maa n so pe eni kan, isele kan tabi ohun kan ninu Bibeli n sapeere nnkan mii. amo lawon odun aipe yii a ki i fi bee soro nipa won. Ki nidi? 
 Ohun ti Ile iso September 15, 1950 so ni pe nigba mii eni kan, isele kan tabi ohun kan ninu Bibeli maa n sapeere nnkan mii to se pataki ju u lo. 
 Lopo odun seyin, awon itejade wa so pe awon okunrin atawon obinrin oloooto bii Debora, elihu, Jefuta, Joobu, Rahabu, Rebeka, ati opo awon mii sapeere awon eni ami ororo tabi awon “ogunlogo nla.” (isi. 7:9) Bi apeere, a lero pe Jefuta, Joobu ati Rebeka n sapeere awon eni ami ororo, nigba ti Debora ati Rahabu duro fun ogunlogo nla. amo lawon odun aipe yii, a ko se iru awon ifiwera bee. Ki nidi? 
 iwe Mimo menu kan awon kan ninu Bibeli ti won sapeere ohun mii to se pataki ju won lo. Ninu Galatia 4:21-31, apositeli Poolu soro nipa “awokekoo isapeere” kan ti obinrin meji kopa nibe. Ninu awokekoo naa, Hagari to je erubinrin aburahamu duro fun orile-ede isireli, to je pe ofin Mose lo mu ko see se fun won lati ni ajose pelu olorun. amo, Sara to je “ominira obinrin,” duro fun iyawo olorun, iyen apa ti oke orun lara eto Jehofa. Ninu leta ti Poolu ko si awon Heberu, o fi Melikisedeki to je oba ati alufaa we Jesu, o si so awon ohun pato ti awon mejeeji fi jora. (Heb. 6:20; 7:1-3) Siwaju si i, Poolu fi Aisaya ati awon omokunrin re we Jesu ati awon eni ami ororo omoleyin re. (Heb. 2:13, 14) Nitori pe olorun lo mi si Poolu lati ko ohun ti o ko, a gba tokantokan pe awon ohun to so sapeere awon ohun to fi won we loooto. 
 amo, nibi ti Bibeli ba ti so pe eni kan sapeere elomii, ko ye ka pari ero si pe gbogbo alaye ti Bibeli se tabi gbogbo ohun to sele si onitohun lo maa sele lona to tubo se pataki nigbeesi aye eni taa n fi we naa. Bi apeere, Poolu so fun wa pe Melikisedeki duro fun Jesu, amo, Poolu o so nnkan kan fun wa nipa igba kan ti Melikisedeki mu buredi ati waini wa fun aburahamu lati je nigba ti o segun awon oba merin kan. Nitori naa, ko si idi to ba iwe Mimo mu lati maa wa awon itumo to fara sin ninu iru isele bee.—Jen. 14:1, 18. 
 Ni ogorun-un odun meloo kan leyin iku Kristi, awon onkowe kan gba gbo pe gbogbo nnkan ti Bibeli so lo n sapeere ohun miiran. Nigba ti iwe gbedegbeyo naa, The International Standard Bible Encyclopædia n salaye lori awon eko ti Origen, Ambrose, ati Jerome se agbateru re, o so pe: “Won wa awon nnkan to sapeere ohun miiran ninu gbogbo isele ati akosile iwe Mimo, ani dori bintin, won si ri ohun ti won n wa. Koda won ro pe otito to fara sin po ninu awon ohun ti o ja mo nnkan kan atawon isele to wopo . . . , debi pe opo nnkan ni won ti so nipa bo se je pe eja metalelaaadojo [153] ni awon omoleyin Jesu pa ni ale ti Olugbala ta a ti ji dide fara han won!” 
 Augustine ara ilu Hippo salaye to po gan-an lori ohun ti Bibeli so nipa bi Jesu se fi isu buredi baali marun-un ati eja meji bo nnkan bi egberun marun-un okunrin lona iyanu. Augustine pari ero si pe isu buredi marun-un duro fun iwe marun-un ti Mose ko tori won gba pe alikama niye lori ju oka baali lo, (bi “oka baali” ko se niye lori yii je ki won gba pe “Majemu Laelae” ko fi bee wulo). Ki wa ni eja meji tumo si? Fun awon idi kan, nse lo fi won we oba ati alufaa. omowe mii to mu iwadii lori koko yii bi ise so pe bi Jakobu se fi abo ewa pupa ra ogun ibi lowo iso n sapeere bi Jesu se fi eje re to je pupa ra ogun ti orun fun araye! 
 e o ri i pe iru awon itumo bee soro lati gba gbo! A mo idi to fi ri bee. awa eeyan ko le mo awon akosile inu Bibeli to n sapeere awon ohun to si n bo wa sele atawon ti ko sapeere ohunkohun. Ohun to ye wa kedere ni pe: Ibi ti iwe Mimo ba ti fi koni pe eni kan, isele kan tabi ohun kan n sapeere nnkan mii to maa waye lojo iwaju, a gba pe bo se ri niyen. Yato si eyi, nibi ti ko ba ti si ese iwe Mimo kan pato to so pe eni kan tabi isele kan n sapeere nnkan mii, a o ni fe so bee. 
 To ba ri bee, bawo ni a se le janfaani latinu awon isele atawon apeere to wa ninu iwe Mimo? Ninu Roomu 15:4, apositeli Poolu so pe: “Gbogbo ohun ti a ti ko ni igba isaaju ni a ko fun itoni wa, pe nipase ifarada wa ati nipase itunu lati inu iwe Mimo, ki a le ni ireti.” Ohun ti Poolu n so ni pe awon arakunrin re to je eni ami ororo ni ogorun-un odun kiini le ko awon eko to lagbara ninu awon isele to wa ninu iwe Mimo. Sibe, awon eeyan olorun lati iran de iran, yala won je eni ami ororo tabi “aguntan miiran,” boya won n gbe ni “awon ojo ikeyin” tabi bee ko ti janfaani latinu “gbogbo ohun ti a ti ko ni igba isaaju,” won si n ba a niso lati janfaani.—Joh. 10:16; 2 Tim. 3:1. 
 Dipo ka maa wo opo lara awon akosile Bibeli pe kiki awon eni ami ororo tabi aguntan miiran lo se si lara ati pe saa kan soso lo nimuuse, awa eeyan olorun yala a je eni ami ororo tabi aguntan miiran le fi awon eko inu awon isele naa silo nigba yoowu ka gbe laye. Bi apeere, ko ye ki a kan fi eko ti a ri ko ninu iwe Joobu mo sori ohun ti o sele si awon eni ami ororo nigba Ogun agbaye Kiini nikan. opo lara awon iranse olorun lokunrin ati lobinrin, awon eni ami ororo ati ogunlogo nla ni won ti fara da iru ohun to sele si Joobu, won “si ti ri iyorisi ti Jehofa mu wa, pe Jehofa je onijelenke gidigidi ninu ifeni, o si je alaaanu.”—Jak. 5:11. 
 Ro o wo na: Ninu awon ijo wa lonii, nje ko si awon agba obinrin ti won je adurosinsin bii Debora, awon odo alagba ti won je ologbon bii ti elihu, awon asaaju-ona to je onigboya ti won ni itara bii ti Jefuta ati opo oloooto lokunrin ati lobinrin ti won ni suuru bii ti Joobu? A ma dupe o, pe Jehofa mu ki “gbogbo ohun ti a ti ko ni igba isaaju” yii wa lakoole pe “nipase itunu lati inu iwe Mimo, ki a le ni ireti”! 
 Fun awon idi yii ni awon itejade wa lawon odun aipe yii se n tenu mo awon eko ti a le ri ko ninu awon ohun ti Bibeli so dipo ka maa wa eni kan, isele kan tabi ohun kan ninu Bibeli to n sapeere nnkan mii to maa waye lojo iwaju. 
 https://assetsnffrgf-a.akamaihd.net/assets/m/2015204/univ/art/2015204_univ_sqr_xl.jpg 
 https://assetsnffrgf-a.akamaihd.net/assets/a/w/YR/20150315/wpub/w_YR_20150315_lg.jpg 
 https://assetsnffrgf-a.akamaihd.net/assets/a/w/YR/20150315/wpub/w_YR_20150315_lg.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C3%ACr%C3%B2y%C3%ACn/w20150415/awon-alagba-n-ko-awon-mii-ki-won-le-tootun/" parent_folder="web1" id="file7998996" filename="awon-alagba-n-ko-awon-mii-ki-won-le-tootun">
 “awon nnkan ti iwo si ti gbo lodo mi . . . , fi le awon olusotito lowo.”—2 TiM. 2:2. 
 1. (a) Ki lawon iranse olorun ti mo tipetipe nipa idalekoo, ki si nidi to fi se pataki lonii? (b) Ki la maa jiroro ninu apileko yii? 
 TIPeTIPe lawon iranse olorun ti mo pe idalekoo maa n mu keeyan saseyori. Nigba ti aburamu, baba nla igbaani fe lo da Looti nide, o “pe awon okunrin ti o ti ko jo,” won si saseyori. (Jen. 14:14-16) Nigba ti Dafidi oba wa laye, awon “ti a ko ni ise orin kiko si Jehofa” lo n korin ni ile olorun, won si yin olorun logo. (1 Kiro. 25:7) Lonii, a n ba Satani atawon to n to o leyin jagun temi. (efe. 6:11-13) Bakan naa, a n se gbogbo ohun ta a ba le se ka le fi iyin fun Jehofa. (Heb. 13:15, 16) Nitori naa, bii ti awon eeyan olorun nigba atijo, idalekoo se pataki ka baa le saseyori. Ninu ijo, awon alagba ni Jehofa gbe ise kiko awon elomii le lowo. (2 Tim. 2:2) awon ona wo ni awon alagba to niriiri n gba ko awon arakunrin ki won le tootun lati boju to agbo olorun? 
 RAN AKeKoo LoWo Ko Le LoKUN NiPA TeMi 
 2. Ki lo ye ki alagba kan se ki o to ko akekoo kan, ki si nidi? 
 2 A le fi eyin alagba we agbe kan. Ki agbe kan to gbin irugbin soko re, o le ri i pe o ye ki oun fi ajile si inu ile to fe gbin nnkan si ki awon ire oko re le so daadaa. Bakan naa, ki o to da arakunrin kan ti ko fi bee ni iriri lekoo, o le ri i pe o maa daa ti o ba koko salaye awon ese Bibeli kan to maa je ki eko naa wo o lokan ko si tubo fi eko naa silo.—1 Tim. 4:6. 
 3. (a) Bawo ni a se le lo oro Jesu to wa ninu Maaku 12:29, 30 ta a ba n ba akekoo kan soro? (b) Ipa wo ni adura ti alagba kan ba gba le ni lori akekoo? 
 3 To o ba fe mo bi akekoo kan se n je ki eko otito ijoba naa dari ero ati ise re to, o le bii pe, ‘Bawo ni bo o se ya ara re si mimo fun Jehofa se ti yi ona to o gba n gbe igbesi aye re pa da?’ ibeere yen le je ke e bere ijiroro to gbamuse nipa idi ti a fi n se ise isin mimo wa tokantokan. (Ka Maaku 12:29, 30.) Ni ipari oro yin e le gbadura pa po, ko o si be Jehofa pe ko fun akekoo naa ni emi mimo to nilo ko le saseyori lenu idalekoo re. Bi arakunrin naa se n gbo to o n gbadura latokan wa nitori re maa fun un nisiiri gan-an ni. 
 4. (a) awon apeere wo lo wa ninu Bibeli to maa ran akekoo lowo ko le te siwaju nipa temi? (b) Ki ni awon alagba maa n fe se ti won ba n da awon mii lekoo? 
 4 Ni ibere idalekoo naa, jiroro awon akosile Bibeli kan to maa je ki akekoo naa ri idi to fi ye ki oun mura tan lati kekoo, ko see gbara le, ko si je onirele. (1 oba 19:19-21; Neh. 7:2; 13:13; ise 18:24-26) o se pataki pe ki akekoo ni awon iwa yen bo se se pataki pe ki agbe fi ajile sile to fe fi dako. Won maa je ko tete te siwaju nipa temi. Alagba kan to n je Jean-Claude, lati orile-ede Faranse so pe: “Ti mo ba n ko eni kan lekoo, mo maa n fe ran eni naa lowo ko le di eni ti nnkan temi n je lokan. Mo maa n ri i pe a jo ka awon ese Bibeli pato kan to maa ‘la oju’ akekoo naa si ‘awon ohun agbayanu’ to wa ninu Bibeli.” (Sm. 119:18) awon nnkan mii wo la le se lati ran akekoo kan lowo ko le lokun nipa temi? 
 DaBaa aWoN aFOJuSuN Ko O Si So iDi To FI sE PaTaKi 
 5. (a) Ki nidi to fi se pataki pe ka jiroro awon afojusun temi pelu akekoo kan? (b) Ki nidi to fi ye kawon alagba da awon to si kere lekoo? (Wo alaye isale iwe.) 
 5 O le bi akekoo kan pe, ‘awon nnkan wo lo fi se afojusun re nipa temi?’ Bi ko ba tii ni afojusun kan pato, ran an lowo ko le yan okan ti agbara re ka ti owo re si le te. So ohun kan pato to o fi se afojusun re nigba kan ri, ko o si fi oyaya so bi inu re se dun to nigba ti owo re te e. Loooto, o le da bii pe aba yii ko soro rara, sibe o gbese gan-an ni. Alagba kan to tun je asaaju-ona nile afirika ti oruko re n je Victor, so pe: “Nigba ti mo wa lodoo, alagba kan bi mi lawon ibeere meloo kan to n muni ronu jinle nipa awon nnkan ti mo fi se afojusun mi. awon ibeere yen lo je ki n bere si i ronu gan-an nipa ise ojise mi.” awon alagba to niriiri tun so pe o se pataki gan-an pe ka bere si i da awon arakunrin lekoo nigba ti won si wa lodoo, paapaa ti won ba ti n le lomo odun metala. iyen gba pe ka maa fun won nise to ba ojo ori won mu. Ti a ba tete bere si i ko awon omo lekoo, nigba ti won ba fi maa pe omo ogun odun, awon afojusun temi ni won a maa lepa dipo awon nnkan aye to saba maa n pin okan awon odo niya.—Ka Saamu 71:5,17.* 
 6. Ki ni ohun pataki kan ti Jesu maa n se to ba n dani lekoo? 
 6 Ohun mii to o le se ko le wu akekoo kan lati ni anfaani ise isin ni pe ko o salaye ohun to ye ko se ati idi to fi ye ko se e. To o ba n so idi to fi ye ki akekoo se awon nnkan kan, nse lo n te le apeere Jesu, Oluko nla naa. Bi apeere, ki Jesu to gbe ise sisoni di omo eyin le awon apositeli re lowo, o so idi to fi ye ki won se bee. o so pe: “Gbogbo ola ase ni a ti fi fun mi ni orun ati lori ile aye.” o wa fi kun un pe: “Nitori naa, e lo, ki e si maa so awon eniyan gbogbo orile-ede di omo eyin.” (Mat. 28:18, 19) Bawo lo se le te le apeere Jesu to o ba n dani lekoo? 
 7, 8. (a) Bawo lawon alagba se le te le apeere Jesu ti won ba n ko awon elomii? (b) Bawo lo se se pataki to pe ka maa gboriyin fun akekoo? (d) awon aba wo lo le ran awon alagba lowo ti won ba n ko awon elomii? (Wo apoti naa “Ba A se Le Da awon Mii Lekoo.”) 
 7 salaye idi ti ohun to o ni ki akekoo kan se fi ba iwe Mimo mu. To o ba se bee, nse lo n ko o lati maa ronu lori awon ilana Bibeli ninu ohun gbogbo to ba n se. Bi apeere, je ka so pe o ni ki arakunrin kan maa ri i pe ko si ohunkohun to le sepalara fawon eeyan lenu ona Gbongan ijoba, ki ibe si maa wa ni mimo tonitoni. O le ka Titu 2:10, ko o wa salaye fun un pe bo se n boju to enu ona Gbongan ijoba n “se eko Olugbala wa, olorun, losoo.” Bakan naa, so pe ki akekoo naa ronu nipa awon agbalagba to wa ninu ijo ati bi won se maa janfaani to ba n se ojuse re. Ta a ba ni iru ijiroro yii pelu eni ta a n da lekoo, a je ko maa ronu nipa anfaani ti ise re maa se ijo dipo ko maa ronu nipa itoni ta a fun. Inu re maa dun bo se n ri i pe awon ara n janfaani ninu ise to n boju to. 
 8 Siwaju si i, ri i pe o n gboriyin fun akekoo naa bo se n sapa lati fi awon nnkan to n ko silo. Bawo niyen ti se pataki to? Omi maa n mu ki irugbin dagba. Lona kan naa, ti a ba n gboriyin fun akekoo o maa je ko dagba nipa temi.—Fi we Matiu 3:17. 
 iPeNiJa Mii 
 9. (a) isoro wo ni awon alagba kan to n gbe lawon orile-ede ti nnkan ti rosomu maa n koju ti won ba fe dani lekoo? (b) Ki nidi ti awon odokunrin kan o se fi ijosin Jehofa sipo akoko ni igbesi aye won? 
 9 awon alagba to wa ni awon orile-ede ti nnkan ti rosomu le koju ipenija mii: iyen bi won se maa seranwo fun awon arakunrin to ti le lomo ogun odun tabi ogbon odun ti won si ti seribomi ki won le gba anfaani ise isin ninu ijo. A beere lowo awon alagba oniriiri to wa lati ile ti o to ogun [20] ni Yuroopu ati Amerika ohun ti won ro pe o faa ti awon odo kan ki i fe gba anfaani ise isin ninu ijo. Pupo ninu won lo so pe: Nigba ti awon odo kan n dagba, ko seni to fun won nisiiri lati fi awon nnkan temi se afojusun won. Koda, nigba tawon odo kan fe fi ohun temi se afojusun won, nse lawon obi won ro won lati kawe daadaa ki won le rise gidi se! Iru awon odo bee ko fi ijosin Jehofa sipo akoko ni igbesi aye won.—Mat. 10:24. 
 10, 11. (a) Bawo ni alagba kan se le rora tun ero arakunrin kan se to ba jo pe ko fe gba anfaani ise isin kankan ninu ijo? (b) awon ese iwe Mimo wo ni alagba naa le jiroro pelu arakunrin naa, ki si nidi? (Wo alaye isale iwe.) 
 10 To ba jo pe arakunrin kan ko fe gba anfaani ise isin kankan ninu ijo, o maa gba opo isapa ati suuru ke e to le tun ero re se, amo ki i se ohun ti ko see se. Bi agbe se maa n rora lo okun isu mo igi ki isu naa le ta daadaa, bee lo se le fara bale ran awon arakunrin kan lowo ki won le gba lati ni anfaani ise isin ninu ijo. Bawo lo se le se e? 
 11 Wa aye lati di ore arakunrin to o n da lekoo naa. Je ko mo pe a nilo re ninu ijo. Bi ojo ti n gori ojo, e jo jokoo soro, ki e ka awon ese iwe Mimo kan pato, ko o si ran an lowo lati ronu nipa iyasimimo re si Jehofa. (Oniw. 5:4; Aisa. 6:8; Mat. 6:24, 33; Luuku 9:57-62; 1 Kor. 15:58; 2 Kor. 5:15; 13:5) O le bi i pe, ‘ileri wo lo se fun Jehofa nigba to o ya ara re si mimo fun un?’ Ko o le de okan re, o le bi i pe, ‘Bawo lo se ro pe o ri lara Jehofa nigba to o se iribomi?’ (owe 27:11) ‘Bawo lo se ri lara Satani?’ (1 Pet. 5:8) Ma se foju kere ipa ti awon ese Bibeli to o fara bale yan to o si ka fun arakunrin naa le ni lori re.—Ka Heberu 4:12.* 
 eYIN AKeKoo, e Je OLoooTo 
 12, 13. (a) Iru iwa wo ni elisa hu nigba to n kekoo lodo elija? (b) Bawo ni Jehofa se bu kun elisa nitori isotito re? 
 12 eyin odo, a nilo yin ninu ijo! Nitori naa, awon iwa wo lo maa je ke e le saseyori? Lati wa idahun si ibeere yen, e je ka wo apeere eni kan nigba atijo ti oun naa je akekoo. 
 13 Ni nnkan to feree to egberun meta odun seyin, wolii elija ni ki elisa to je odo di iranse oun. esekese ni elisa gba lati di iranse re, o si fi isotito sin baba agbalagba yii nipa biba a se awon ise ti ko joju. (2 oba 3:11) Leyin ti elisa ti gba idalekoo fun nnkan bi odun mefa, o gbo pe ise elija ni ile isireli maa to dopin. elija wa so fun alabaasise re to ti da lekoo daadaa yii pe ko ma te le oun mo. amo, eemeta otooto ni elisa so fun elija pe: “emi ki yoo fi o sile.” o se tan lati duro ti oga re to ba si see se. Nitori elisa je oloooto to si duro ti oga re gbagbaagba Jehofa bu kun un, o je ko ri igba ti elija lo lona iyanu.—2 oba 2:1-12. 
 14. (a) Bawo ni awon akekoo lonii se le te le apeere elisa? (b) Ki nidi to fi se pataki pe ki awon akekoo je oloooto? 
 14 Bawo lo se le te le apeere elisa lonii? Je ko maa ya e lara lati gba ise ti won ba fun e, titi kan awon ise ti ko joju. Mu oluko re loree, ko o si je ko mo pe o moyi bo se n sapa lati ko e lekoo. nse ni iwa rere to o ba hu maa da bi igba to o n so fun un pe: “emi ki yoo fi o sile.” Ju gbogbo re lo, maa fi isotito boju to ise eyikeyii ti won ba fun e. Ki nidi ti iyen fi se pataki? idi ni pe, leyin ti awon alagba ba a ri i pe o je oloooto to o si see fokan tan ni okan won a to bale pe Jehofa fe ki won fun e ni afikun ise ninu ijo.—Sm. 101:6; ka 2 Timoti 2:2. 
 FI oWo To Ye HaN 
 15, 16. (a) awon ona wo ni elisa gba bowo fun oluko re? (Wo aworan to wa nibere apileko yii.) (b) Ki ni elisa se to fi okan awon wolii to ku bale? 
 15 Ohun ti Bibeli so nipa elisa to gbase lowo elija tun je ka ri bo se ye ki awon arakunrin lonii maa bowo fun awon alagba to niriiri. Leyin ti elija ati elisa lo sebewo sodo awon wolii kan niluu Jeriko, awon mejeeji rin lo si Odo Jodani. Nigba ti won de ibe, “elija mu ewu oye re, o si ka a, o si lu omi naa, ni kerekere, o pin.” Leyin ti won ti rin la aarin odo to ti gbe naa koja, awon mejeeji “n soro bi won ti n rin.” o se kedere pe, elisa ko ronu pe oun ti mo gbogbo nnkan tan. Titi elija fi lo, elisa feti si gbogbo ohun ti oluko re n so. Leyin naa, iji elefuuufu gbe elija lo. Nigba ti elisa pa da de Odo Jodani, o fi ewu elija lu odo naa, o si kigbe pe: “Jehofa olorun elija da?” Leekan si i, odo naa pin si meji.—2 oba 2:8-14. 
 16 nje o kiye si i pe ise iyanu akoko ti elisa se ko yato rara si ise iyanu ti elija se gbeyin? Ki nidi ti iyen fi se pataki? o jo pe elisa ko ronu pe ni bayii ti oun ti wa nipo ase, o ye ki oun yi awon nnkan kan pa da lesekese. Kaka bee, bo se n ba a niso lati se ise isin re bi elija se maa n se e fi han pe o bowo fun oluko re, iyen si je ki okan awon wolii yooku bale. (2 oba 2:15) ogota [60] odun ni elisa fi se ise wolii, Jehofa si lo o lati se ise iyanu to po gan-an ju ti elija lo. eko wo ni itan yii ko eyin akekoo lonii? 
 17. (a) ona wo ni awon akekoo le gba fiwa jo elisa lonii? (b) Bi ojo se n gori ojo, ona wo ni Jehofa le gba lo awon akekoo to je oloooto? 
 17 Ma se ronu pe gbara ti won ba ti fun e lawon anfaani ise isin kan ninu ijo lo gbodo ti bere si i yi nnkan pa da, ko o wa maa se nnkan lona to yato patapata si bi won se n se e tele. iwo ko lo maa pinnu igba to ye ki nnkan yi pa da. Ohun ti ijo nilo ati itoni ta a ba ri gba latodo eto Jehofa lo maa je ka mo igba to ye ki iyipada waye. Ohun ti elisa se fi awon wolii to ku lokan bale, o n ba a niso lati se nnkan bi elija se maa n se e to fi han pe o bowo fun elija to gbase lowo re. iwo naa le fiwa jo elisa to o ba je ki okan awon te e jo je onigbagbo bale, to o si n bowo fun awon alagba oniriiri nipa sise nnkan lona ti won gba n se e ti ko si ta ko ilana Bibeli. (Ka 1 Korinti 4:17.) amo, bi o se n ni iriri si i, o daju pe iwo naa a wa lara awon to n ran ijo lowo lati se awon ayipada taa je ki won le maa ba eto Jehofa to n te siwaju rin. Koda, bii ti elisa, Jehofa si le lo eyin akekoo to je oloooto lati se awon ise to po ju eyi ti awon oluko yin se lo.—Joh. 14:12. 
 18. Ki nidi to fi se pataki gan-an pe ki a da awon arakunrin to wa ninu ijo lekoo lonii? 
 18 A reti pe awon aba to wa ninu apileko yii ati eyi to saaju re maa mu ki awon alagba maa waye lati da awon elomii lekoo. nje ki awon arakunrin to tootun mura tan lati gba iru idanilekoo bee ki won si fi ogbon lo o bi won se n boju to awon aguntan Jehofa. Ti won ba se bee, o maa fun gbogbo ijo kari aye lokun, a si ran eni kookan wa lowo lati je oloooto lakooko tawon isele pataki maa waye lojo iwaju. 
 ^ ipinro 5 Bi odokunrin kan ba fi han pe oun dagba nipa temi, to lemii irele, to si doju ila ohun ti iwe Mimo beere, awon alagba le damoran re lati di iranse ise ojise koda bi ko ba tii pe omo ogun odun.—1 Tim. 3:8-10, 12; wo Ile isona July 1, 1989, oju iwe 29. 
 https://assetsnffrgf-a.akamaihd.net/assets/m/2015282/univ/art/2015282_univ_sqr_xl.jpg 
 https://assetsnffrgf-a.akamaihd.net/assets/a/w/YR/20150415/wpub/w_YR_20150415_lg.jpg 
 https://assetsnffrgf-a.akamaihd.net/assets/a/w/YR/20150415/wpub/w_YR_20150415_lg.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C5%84l%C3%A1/bibeli-ohun-to-wa-nibe/awon-omo-isireli-so-pe-awon-fe-oba/" parent_folder="web1" id="file7993947" filename="awon-omo-isireli-so-pe-awon-fe-oba">
 Soolu, oba to koko je nile isireli, ya alaigboran. Dafidi lo joba leyin e, olorun si ba a da majemu ijoba kan to maa wa titi lae 
 LeYiN ti saa ti Samusini ti koja, Samueli sise gege bii wolii ati onidaajo ni isireli. awon omo isireli n so fun un lemolemo pe awon n fe eeyan ti yoo maa joba le awon lori bii tawon orile-ede yooku. Bo tile je pe won fi ohun ti won beere yii se afojudi si Jehofa ni, sibe o so fun Samueli pe ko se ohun ti won n fe fun won. olorun yan okunrin kan to je onirele, iyen Soolu, gege bi oba. Ko pe ko jinna, Soolu oba di agberaga ati alaigboran. Jehofa ko o loba o si so fun Samueli pe ko fororo yan elomii, iyen odomokunrin kan to n je Dafidi. amo, opo odun si maa koja ki Dafidi to di oba. 
 o see se ko je pe Dafidi o tii pomo ogun odun nigba to lo wo awon arakunrin re ti won wa lara awon omo ogun Soolu. idi gbogbo awon omo ogun naa ti domi nitori okan lara awon to wa ba won jagun, iyen omiran kan to n je Golayati, eni to n saata won to si tun n saata olorun won. eyi bi Dafidi ninu, o si gba lati jade lo ba omiran naa jagun. Leyin ti odomokunrin yii ti mu kannakanna kan, to si sa okuta wewe die, o jade lo ba Golayati, eni to feree ga to mita meta, eyi to le ni ese bata mesan-an. Nigba ti Golayati fi Dafidi seleya, Dafidi so fun omiran naa pe oun dira ogun ju u lo tori pe oun to o wa loruko Jehofa olorun! Nigba ti okuta kan soso latinu kannakanna Dafidi wonu agbari Golayati lo, o wo lule korobita. Dafidi wa fa ida omiran naa yo, o si fi ge ori re. ipaya ba awon Filisini to ku, won si fese fe e. 
 Leyin isele yii, igboya Dafidi wu Soolu lori debi pe o fi odomokunrin naa se olori awon omo ogun re. amo, ko pe ti aseyori Dafidi fi mu ki Soolu bere si i jowu e lona kikoro. Dafidi ni lati sa asala fun emi re, o si bere si i gbe gege bi isansa fun opo odun. Sibe, Dafidi n ba isotito re niso si oba to n gbiyanju lati pa a, niwon bo ti mo lokan ara re pe Jehofa olorun lo yan Soolu gege bi oba. Nikeyin, Soolu ku soju ogun. Ko pe leyin naa ni Dafidi di oba, gege bi Jehofa ti seleri. 
 “emi yoo fidi ite ijoba re mule gbon-in gbon-in fun akoko ti o lo kanrin.”—2 Samueli 7:13 
 Gege bi oba, o wu Dafidi gan-an pe ko ko tenpili fun Jehofa. amo, Jehofa so fun un pe okan lara awon atomodomo e lo maa ko o. Solomoni si lomo Dafidi naa. amo, olorun san ere fun Dafidi nipa biba a da majemu kan to fani lokan mora. o ni awon oba to maa je lati ila idile re a po ju ti idile eyikeyii lo. ila idile yii naa si ni Oludande, tabi Iru-omo ti olorun seleri logba edeni a gba wa. omo yen lo maa je Mesaya, to tumo si “eni ami ororo,” ti olorun yan sipo. Jehofa seleri pe Mesaya naa maa je Alakooso ijoba to maa wa titi lae. 
 Dafidi kun fun ope gidigidi, o si ko ohun elo ikole repete atawon okuta iyebiye jo fun kiko tenpili. o tun ko opo saamu ti olorun mi si. Lapa ipari igbesi aye Dafidi, o so pe: “emi Jehofa ni o soro nipase mi, oro re si wa lori ahon mi.”—2 Samueli 23:2. 
 https://assetsnffrgf-a.akamaihd.net/assets/m/1102009459/univ/art/1102009459_univ_sqr_xl.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C3%ACr%C3%B2y%C3%ACn/wp20140601/b%C3%BAr%C3%A9%CC%A3d%C3%AC-%C3%ACy%C3%A8/" parent_folder="web1" id="file7999005" filename="b%C3%BAr%C3%A9%CC%A3d%C3%AC-%C3%ACy%C3%A8">
 aWoN arinrin ajo afe kan wa si ilu Betilehemu atijo, won wa wo awon ohun isenbaye to wa niluu naa. Gbogbo bi won se n rin kaakiri ti mu ki ebi maa pa won, o si wu won pe ki won je ounje ilu naa. Ni okan ninu won ba taju kan ri ile ounje kan loookan. Nigba ti won debe, ounje aladun kan ti won n pe ni falafel ni won n ta nibe, iyen ewa ti won fi tomati, alubosa atawon ewebe mii se. Buredi ribiti kan ti won n pe ni pita bread ni awon eeyan si fi n ko ewa naa je. Ounje ti won je yii lo fun won lokun lakotun lati maa ba irin ajo won lo. 
 Bo tie je pe awon arinrin ajo yii ko mo pe buredi ti ko fi bee jo won loju ti won je yen see se ko je iriri manigbagbe ti won ni lojo naa. Oruko naa Betilehemu tumo si “Ile Buredi,” o si ti le ni egbeegberun odun ti won ti n se buredi nibe. (Ruutu 1:22; 2:14) Buredi ribiti ti won n pe ni pita bread yen je okan lara buredi ti won n je ju lo ni Betilehemu lonii. 
 Ni nnkan bi egberun merin odun seyin, ni ilu kan ti ko jinna si Betilehemu, Sara to je iyawo aburahamu yan ‘awon buredi ribiti’ fun awon alejo pataki meta. (Jenesisi 18:6) o see se ko je pe oka baali tabi alikama kan ti won maa n fun awon eran osin je ni Sara fi se “iyefun kikunna” ti o lo. Sara gbodo tete se buredi naa, o si see se ko je pe ori awon okuta gbigbona lo ti yan an.—1 awon oba 19:6. 
 alaye yii fi han pe idile aburahamu lo maa n se buredi ti won n je nile funra won. Nitori ti won maa n si kiri lati ibi kan si ibomiran, o le je pe Sara ati awon iranse re ko ni iru aaro ti won fi maa n yan buredi nigba ti won n gbe nile uri. Iru oka to wa lagbegbe ibi ti won wa lo maa lo, a si lo o di iyefun kikunna. Ise aselaagun gbaa ni keeyan fi olo olowo lo oka di iyefun, afaimo ko maa je odo ati omo odo ni won maa n lo nigba yen. 
 ogorun-un merin odun leyin naa, ofin Mose pa a lase pe enikeni ko gbodo gba olo olowo gege bi idogo fun gbese ti eni kan je tori pe bi igba ‘ti o fi ipa gba okan re’ niyen tori o ti gba ounje lenu re. (Diutaronomi 24:6) olorun ka olo olowo si pataki tori pe lai si i, idile kan o ni le se buredi ti won nilo loojo.—Wo apoti naa “Lilo iyefun ati Yiyan Buredi Laye igba ti Won n Ko Bibeli.” 
 BuReDi Ti n GBe eMi Ro 
 o le ni ogorun-un igba ti iwe Mimo menu kan buredi, lopo igba si ni awon onkowe Bibeli maa n lo buredi nigba ti won ba n toka si ounje. Jesu fi han pe gbogbo awon to n fi ooto inu sin olorun le gbadura pe: “Fun wa lonii ounje [buredi] wa fun ojo oni.” (Matiu 6:11) Ninu ese Bibeli yii, buredi n sapeere ounje lapapo, ohun ti Jesu n je ka mo ni pe a le gbara le olorun pe ko pese ounje lati gbe emi wa ro lojoojumo.—Saamu 37:25. 
 sugbon, ohun kan wa to se pataki ju buredi tabi ounje lo. Jesu so pe: “eniyan ki yoo wa laaye nipase ounje [buredi] nikan soso, bi ko se nipase gbogbo asojade ti n jade wa lati enu Jehofa.” (Matiu 4:4) Jesu n soro nipa igba to je pe olorun lo n pese gbogbo ohun tawon omo isireli nilo patapata. akoko yii ni awon omo isireli sese kuro ni ijibiti. Won ti rin fun nnkan bi osu kan ninu aginju Sinai, gbogbo ounje won si ti n tan lo. Nigba ti won ri i pe ebi n pa awon ku lo ni aginju to gbe tautau yen, won saroye pe: “A n je ounje ni ajeterun” ni ijibiti.—ekisodu 16:1-3. 
 Ka sooto, ajeponnula ni buredi ile ijibiti. Tori pe nigba aye Mose, awon ara ijibiti ni awon to mo buredi se daadaa, won si maa n se orisirisi buredi ati akara. Sibe, orisi buredi mii ni Jehofa ni lokan to fe pese fawon eeyan re. o seleri pe: “Kiye si i, emi yoo rojo ounje [buredi] fun yin lati orun.” Bi Jehofa se so gele lo ri, nitori aaro kutukutu ni won maa n ri buredi yii. o maa n ri bi “ohun fulefule kikunna kan” to dabi iri didi. Nigba tawon omo isireli koko ri i, won beere lowo ara won pe: “Ki ni eyi?” Mose wa salaye fun won pe: “Ounje ti Jehofa fi fun yin lati je ni.” Won pe ounje yii ni mana,* oun si ni won je fun ogoji odun [40] gbako.—ekisodu 16:4, 13-15, 31. 
 Inu awon omo isireli dun nigba ti won koko ri mana ti olorun pese fun won lona iyanu. Nigba ti won to o wo, o dun bi ‘akara pelebe to loyin,’ ipese naa si kari gbogbo won. (ekisodu 16:18) amo bojo se n gori ojo, okan won bere si i fa si orisirisi ounje to ti mo won lara nile ijibiti. Ni won ba bere si i rahun, won ni: “Oju wa ko ri nnkan kan rara bi ko se mana yii.” (Numeri 11:6) Ko pe sigba yen ni won fi ibinu so pe: “okan wa si ti fi tegantegan koriira ounje jatijati yii.” (Numeri 21:5) abi e o ri nnkan, “ounje [buredi] lati orun” ti olorun pese fun won ni won wa n pe ni nnkan jatijati!—Saamu 105:40. 
 BuReDi Ti n FuNNI Ni iYe 
 ooto ni pe, a le maa fi bee ka buredi si ounje pataki. Sibe, Bibeli so nipa buredi kan to sara oto ti ko ye ka tenbelu. Buredi yii le fun wa ni ibukun ayeraye, Jesu si fi we mana ti awon omo isireli o ka kun. 
 Jesu so pe: “emi ni ounje [buredi] iye.” o wa fi kun un pe: “awon baba nla yin je mana ni aginju, sibe won ku. eyi ni ounje ti o so kale wa lati orun, ki enikeni le je ninu re, ki o ma si ku. emi ni ounje aaye ti o so kale wa lati orun; bi enikeni ba je ninu ounje yii, yoo wa laaye titi lae; ati pe, ni ti tooto, ounje ti emi yoo fi funni ni eran ara mi nitori iye aye.”—Johanu 6:48-51. 
 opo awon to wa nibe lojo yen ko loye ohun ti Jesu ni lokan nigba to lo awon oro naa “buredi” ati “eran ara.” amo, apejuwe yii ba a mu gan-an tori pe buredi ni ounje tawon Juu saba maa n je lojoojumo, bee naa loro si ri nigba ti won je mana fun ogoji odun gbako ninu aginju. Bo tile je pe odo olorun ni mana ti wa, sibe ko le funni ni iye ainipekun. sugbon, ebo ti Jesu ru yii le fun gbogbo awon to ba lo igbagbo ninu re ni iye ainipekun. Loooto Jesu gan-an ni “ounje [buredi] iye.” 
 o see se ko je buredi leeyan maa je ti ebi ba n pa a, a si dupe lowo olorun to pese re fun un gege bi “ounje oojo.” (Matiu 6:11, Bibeli Mimo) Ta a ba n gbadun ounje aladun kan, a maa n moriri re. Bee naa lo se ye ka moyi Jesu Kristi to je “ounje [buredi] iye.” 
 Ki la le se ti a ko fi ni fiwa jo awon omo isireli ti ko moore ipese Jehofa nigba aye Mose, ka si fi imoriri han fun buredi iyebiye ti Jehofa pese fun wa? Jesu so ohun ta a le se, o ni: “Bi e ba nifee mi, e o pa awon ase mi mo.” (Johanu 14:15) Ta a ba n pa awon ase Jesu mo, a maa lanfaani lati je buredi aladun ni ajeterun titi lae.—Diutaronomi 12:7. 
 ^ ipinro 10 o see se ko je pe oro naa “mana” wa lati inu oro Heberu naa “man hu’?” to tumo si “ki ni eyi?” 
 https://assetsnffrgf-a.akamaihd.net/assets/m/2014404/univ/art/2014404_univ_sqr_xl.jpg 
 ILe iso June 2014 | Oju Ti olorun fi n Wo Siga Mimu 
 https://assetsnffrgf-a.akamaihd.net/assets/a/wp/YR/20140601/wpub/wp_YR_20140601_lg.jpg 
 ILe iso June 2014 | Oju Ti olorun fi n Wo Siga Mimu 
 https://assetsnffrgf-a.akamaihd.net/assets/a/wp/YR/20140601/wpub/wp_YR_20140601_lg.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C5%84l%C3%A1/kekoo-lodo-jesu-oluko-nla-naa/bi-a-se-le-ranti-jehofa-ati-omo-re/" parent_folder="web1" id="file7998992" filename="bi-a-se-le-ranti-jehofa-ati-omo-re">
 Ka So pe eni kan fun o ni ebun pataki kan. nje inu re ko ni dun?— se eekan soso ni waa kan dupe mo lowo eni to fun o ti waa si gbagbe nipa eni naa? Tabi waa maa ranti eni naa ati ohun ti o se fun o?— 
 Jehofa olorun fun wa ni ebun pataki kan. o ran omo re si aye ki o wa ku fun wa. nje o mo idi ti Jesu fi ni lati ku fun wa?— Ohun kan to se pataki pe ki a mo ni. 
 Gege bi a se ka a ni Ori 23 ninu iwe yii, adamu dese nigba ti o ru ofin pipe ti olorun fi lele. A si jogun ese lodo adamu, ti o je baba gbogbo wa. Nitori naa ki ni o ro pe a nilo?— Lona isapeere, a nilo baba tuntun kan, baba kan ti o je eni pipe jale gbogbo igba ti o lo ni aye. Ta ni o ro pe o le se baba yii fun wa?— Jesu ni. 
 Jehofa ran Jesu si aye ki o le da bi baba fun wa dipo adamu. Bibeli so pe: “‘adamu okunrin akoko di alaaye okan.’ adamu ikeyin di emi ti n funni ni iye.” Ta ni adamu akoko?— oun ni eni ti olorun da latinu ekuru ile. Ta ni adamu keji?— Jesu ni. Bibeli fi eyi han nigba ti o so pe: “okunrin akoko [adamu] je lati inu ile, ekuru ni a si fi da a; okunrin keji [Jesu] je lati orun.”—1 Korinti 15:45, 47; Jenesisi 2:7. 
 Niwon bi olorun ti mu emi Jesu lati orun ti o si fi sinu obinrin to n je Maria, Jesu o jogun ese kankan lati odo adamu. idi niyen ti Jesu fi je eni pipe. (Luuku 1:30-35) idi si tun niyen ti angeli kan fi so fun awon oluso aguntan nigba ti a bi Jesu, pe: “A bi Olugbala kan fun yin lonii.” (Luuku 2:11) sugbon ki Jesu ti a sese bi yii to le di Olugbala wa, ki lo ni lati koko se?— o gbodo koko dagba di gende, gege bi adamu se je gende. eyin naa ni Jesu yoo to di ‘adamu keji.’ 
 Jesu, Olugbala wa yoo tun di “Baba Ayeraye” fun wa. Ohun ti a pe e ninu Bibeli gan-an niyen. (Aisaya 9:6, 7) Bee ni o, Jesu eni pipe le di baba wa dipo adamu to di alaipe nigba ti o dese. Lona yii a le yan lati fi ‘adamu keji’ se baba wa. A mo pe Jesu funra re je omo Jehofa olorun sa o. 
 Bi a ba ti mo Jesu, a o le tewo gba a gege bi Olugbala wa. nje o ranti ohun ti Jesu fe gba wa lowo re?— Bee ni o, yoo gba wa kuro lowo ese ati iku ti a jogun latodo adamu. iwalaaye pipe ti Jesu, ti o fi rubo fun wa nigba ti o di gende okunrin, ni a n pe ni irapada. Jehofa pese irapada ki a le ri idariji ese wa gba.—Matiu 20:28; Roomu 5:8; 6:23. 
 Dajudaju, ko ye ki a gbagbe ohun ti olorun ati omo re se fun wa, abi?— Jesu fi ona ara oto kan han awon omoleyin re, ona yen yoo si mu ka maa ranti ohun ti o se. Je ki a soro nipa ona yen. 
 Je ka so pe o wa ninu yara oke peteesi kan ni Jerusalemu. owo ale ni. Jesu ati awon apositeli re jokoo sibi tabili kan. eran odo aguntan kan ti won sun wa lori tabili ohun, ati awon buredi pelebe pelebe pelu oti waini pupa. Ounje akanse kan ni won fe je. nje o mo idi ti won fi fe je e?— 
 Won n fi ounje yii se iranti ohun ti Jehofa se fun won ni odun to ti pe gan-an seyin, nigba ti awon omo isireli, eeyan Jehofa, je eru ni ijibiti. Ni igba yen Jehofa so fun awon eeyan re pe: ‘Ki idile kookan pa aguntan kan, ki e si fi eje re si ara aterigba ile yin.’ Leyin naa, o so pe: ‘e wonu ile yin lo ki e si je odo aguntan naa.’ 
 awon omo isireli se bee. Ni ale kan naa yen, angeli olorun lo kaakiri ile ijibiti. angeli naa si pa awon akobi omo to wa ninu awon ile to po ju lo nibe. sugbon ti angeli naa ba ti ri eje odo aguntan lara aterigba ile kan yoo re ile naa koja. omo kankan ko si ni ku ninu ile naa. Ohun ti angeli Jehofa se yii mu ki eru ba Farao oba ijibiti gan-an. Nitori naa Farao so fun awon omo isireli pe: ‘Mo fun yin ni ominira, e le maa lo. e jade kuro ni ijibiti!’ Bi won ti gbo eyi, won di eru won sori rakunmi ati ketekete won, won si kuro nibe. 
 Jehofa ko fe ki awon eeyan oun gbagbe bi oun se gba won kuro ni oko eru. Nitori naa, o so fun won pe: ‘Leekan lodun e gbodo maa je iru ounje ti e je lale oni yii.’ Won n pe ounje ara oto yii ni irekoja. nje o mo idi re?— o je nitori pe ni ale ojo yen angeli olorun “re” awon ile ti won fi eje sami si “koja.”—ekisodu 12:1-13, 24-27, 31. 
 Jesu ati awon apositeli n ronu nipa eyi nigba ti won n je ounje irekoja. Leyin iyen, Jesu se ohun kan to se pataki gidigidi. sugbon ki o to se e, o je ki Judasi, apositeli alaisooto yen, jade. Leyin naa Jesu mu okan lara buredi to se ku, o gbadura si i, o bu u, o si pin in fun awon omo eyin re. o so pe: “e gba, e je.” o wa so fun won pe: ‘Buredi yii duro fun ara mi ti mo maa fi funni nigba ti mo ba ku fun yin.’ 
 Leyin naa, Jesu mu aago waini pupa. Leyin ti o tun gbadura idupe miiran, o gbe e fun gbogbo won yi ka, o si so pe: “e mu ninu re gbogbo yin.” o si so fun won pe: ‘Waini yii duro fun eje mi. Laipe, emi yoo tu eje mi jade lati fi mu ki e bo ninu ese yin. e maa se eyi ni iranti mi.’—Matiu 26:26-28; 1 Korinti 11:23-26. 
 nje o kiye si i pe Jesu so pe ki awon apositeli maa se eyi ni iranti oun?— Won ko tun ni je ounje irekoja mo. Kaka bee, leekan lodun won yoo maa je ounje akanse yii lati fi ranti Jesu ati iku ti o ku. Ounje yii ni won n pe ni Ounje Ale Oluwa. Lonii, a saba maa n pe e ni ise iranti. Nitori ki ni?— Tori pe o maa n ran wa leti ohun ti Jesu ati Baba re Jehofa olorun se fun wa ni. 
 Buredi ibe yoo mu ka ronu nipa ara Jesu. o fi ara re yii lele fun wa ki a le ni iye ainipekun. Waini pupa wa nko o?— nse ni iyen yoo mu wa ranti bi eje Jesu ti se pataki to. o se iyebiye ju eje odo aguntan ti won pa nigba irekoja ni ijibiti lo. nje o mo idi to fi ri bee?— Bibeli so pe eje Jesu le mu ki a ri idariji ese gba. Nigba ti a ba si ti mu gbogbo ese wa kuro, a o ni saisan mo, a o ni darugbo mo, a o si ni ku mo. o ye ki a maa ronu nipa iyen nigba ti a ba wa si ise iranti. 
 se gbogbo eeyan ni o le maa je buredi naa, ki won si maa mu waini nigba ise iranti?— se o ri i, Jesu so fun awon to n je e ti won si n mu un pe: ‘e oo kopa ninu ijoba mi, e oo jokoo sori ite pelu mi ni orun.’ (Luuku 22:19, 20, 30) eyi tumo si pe won yoo lo si orun lo ba Jesu joba. Nitori naa, kiki awon to ba n reti lati lo ba Jesu joba ni orun nikan ni ki o je lara buredi ki o si mu lara waini naa. 
 amo sa o, awon ti ko tie ni je buredi naa ti won ko si ni mu waini naa ni lati wa sibi ise iranti. nje o mo idi re?— o je nitori pe Jesu fi emi re lele fun awa naa pelu. Bi a ba n lo sibi ise iranti yii, a n fi han pe a ko gbagbe pe Jesu fi emi re lele fun wa. a n ranti ebun pataki ti olorun fun wa. 
 https://assetsnffrgf-a.akamaihd.net/assets/m/1102003057/univ/art/1102003057_univ_sqr_xl.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C3%ACr%C3%B2y%C3%ACn/wp20140301/%C3%ACf%C3%A9%CC%A3-%E1%BB%8Dl%C3%B3%CC%A3run-m%C3%A1a-j%C3%A9%CC%A3-k%C3%A1-n%C3%AD-%C3%ACy%C3%A8-%C3%A0%C3%ACn%C3%ADp%C3%A8%CC%A3kun/" parent_folder="web1" id="file7999000" filename="%C3%ACf%C3%A9%CC%A3-%E1%BB%8Dl%C3%B3%CC%A3run-m%C3%A1a-j%C3%A9%CC%A3-k%C3%A1-n%C3%AD-%C3%ACy%C3%A8-%C3%A0%C3%ACn%C3%ADp%C3%A8%CC%A3kun">
 ‘Nitori olorun fe araye to bee gee, ti o fi omo bibi re kan soso funni, ki enikeni ti o ba gba a gbo ma baa segbe, sugbon ki o le ni iye ainipekun.’—Johanu 3:16, Bibeli Mimo. 
 o feree maa si eni ti ko mo ese iwe Mimo yii, akatunka ni awon eeyan si maa n ka a. Koda, awon kan so pe: “Ko si ese Bibeli mii to da bi ese Bibeli yii, to salaye ife ti olorun ni si eeyan ati ba a se le ri igbala.” idi niyi ti opo eeyan fi maa n ko oro ese Bibeli yii tabi ki won ko “Johanu 3:16” sara moto won tabi ibi ti awon eeyan saba maa n po si laduugbo tabi sara ogiri. 
 o da awon to maa n ko oro yii loju pe ife ti olorun ni si wa lo maa je ka ni igbala lojo iwaju. iwo naa nko? Bawo ni ife ti olorun ni si wa se ri lokan re? ona wo lo ro pe olorun gba fi ife re han si e? 
 ‘oLoRUN Fe ARaYe To Bee Gee’ 
 opo eeyan lo maa n yin olorun fun awon nnkan agbayanu to da, iru bi oorun, osupa, irawo, ile aye, titi kan awa eeyan ati awon iseda mii. Bo se je pe eni to seda awon ohun abemi da won lona ara fi han pe o gbon fiifii ju wa lo. idi niyen ti opo eeyan fi maa n dupe lowo olorun lojoojumo fun bo se da emi won si. awon ohun to pese fun wa je koseemaani, iru bi afefe, omi ati ounje. o tun da aye lona ti idoti ko fi to jo pelemo sori ile aye. awon nnkan wonyi lo n mu ka wa laaye ka si maa gbadun awon ise owo wa. 
 Ti a ba n dupe lowo olorun lojoojumo fun gbogbo nnkan to se fun wa yii, o to bee, o ju bee lo. Ki i se pe olorun kan je eledaa wa nikan ni, oun naa tun ni Olupese. (Saamu 104:10-28; 145:15, 16; ise 4:24) Ta a ba fara bale ronu lori awon nnkan ti olorun n se fun wa ati bo se n da emi wa si, a je ka tubo moyi ife to ni si wa. apositeli Poolu so pe: “[olorun] fun gbogbo eniyan ni iye ati eemi ati ohun gbogbo. Nitori nipase re ni awa ni iwalaaye, ti a n rin, ti a si wa.”—ise 17:25, 28. 
 ife ti olorun ni si wa koja bo se n pese awon nnkan ta a nilo. o tun ye wa si, o si gbe wa ga ni ti pe o da wa lona ta a fi le sun mo on, eyi si mu ka yato patapata si awon eranko. (Matiu 5:3) anfaani ni eyi je fun awon to ba je onigboran lati di ara idile olorun, iyen awon “omo” re, lojo iwaju.—Roomu 8:19-21. 
 Ohun mii ti Johanu 3:16 so ni pe, olorun fi ife re han si wa nipa bo se ran Jesu wa si aye lati ko wa nipa oun, to je baba re. idi mii ni pe o wa ku nitori ese wa. Sibe, opo eeyan ni ko mo idi to fi se pataki pe ki Jesu ku fun wa. Won o tun mo bi iku Jesu se fi han pe olorun nifee wa. e je ka wo bi Bibeli se salaye idi ti Jesu fi ku ati anfaani ti iku re se fun wa. 
 ‘o FI oMo BiBi Re KAN sOsO FuNNI’ 
 ooto ni pe, igbakigba lawa eeyan le ku. aisan, ojo ogbo, ati iku si n fi oju wa ri mabo. sugbon, ki i se ohun ti Jehofa olorun fe ko maa sele si wa niyen. o da awon obi wa akoko ni ona ti won fi maa wa laaye titi lae ninu paradise lori ile aye. Ohun to n reti lodo won ni pe ki won segboran si oun. olorun so pe ti won ba saigboran, won maa ku. (Jenesisi 2:17) sugbon, adamu ati efa saigboran si olorun, o si yori si iku fun awon ati atomodomo won. apositeli Poolu wa so pe: “ese ti tipase eniyan kan wo aye ati iku nipase ese, iku si tipa bayii tan de odo gbogbo eniyan nitori pe gbogbo won ti dese.”—Roomu 5:12. 
 amo, “olufe idajo ododo” ni olorun (Saamu 37:28) Bo tie je pe ko gboju fo ese ti adamu ati efa moomo da, sibe ko ta gbogbo wa nu pe ka maa jiya, ka si maa ku nitori ese won. Kaka bee, ilana “emi fun emi” ti olorun so ninu Bibeli lo fi yanju oran naa, eyi lo mu ki iye ainipekun see se fun awon to ba je onigboran. (ekisodu 21:23) ibeere naa wa ni pe, Bawo la se le pa da ni iwalaaye pipe ti adamu padanu? idahun ni pe: eni kan gbodo fi iwalaaye pipe to se regi pelu eyi ti adamu padanu se irapada fun wa. 
 Ohun to daju ni pe, ko si atomodomo adamu kankan to kunju iwon lati se irapada naa, ayafi Jesu. (Saamu 49:6-9) idi ni pe eni pipe ni Jesu nigba ti won bi i, ko si ni abawon ese kankan gege bi adamu se wa ko to saigboran. Tori naa, Jesu fi emi re lele, o si ra wa pa da kuro ninu ese ta a ti jogun. Ohun to se yii mu ko see se fun awa atomodomo adamu lati gbadun iwalaaye pipe ti adamu padanu. (Roomu 3:23, 24; 6:23) Ki la gbodo se ka to le janfaani ninu ife titayo ti olorun fi han si wa yii? 
 ‘eNIKeNI Ti o Ba GBa a GBo’ 
 iwe Johanu 3:16 tun gbe koko mii jade pe, ki ‘enikeni ti o ba gba Jesu gbo ma baa segbe, sugbon ki o le ni iye ainipekun.’ eyi fi han pe ka to le gba ebun iye ainipekun, ohun kan wa ta a gbodo se. A ni lati gba Jesu gbo, ka si segboran si i. 
 amo, o le maa ro o pe: ‘Ki nidi ti igboran fi se pataki? sebi ohun ti Jesu so ni pe “enikeni ti o ba gba a gbo” maa ni iye ainipekun?’ Ka sooto, igbagbo se pataki, sibe, Bibeli je ka mo pe ki eeyan ni igbagbo ninu Jesu ju ka kan gba pe Jesu wa. iwe naa, Vine’s Expository Dictionary of Old and New Testament Words salaye pe, oro ti Johanu lo ninu ese Bibeli yen tumo si “ka gbara le nnkan patapata, ki i se ka kan gba pe nnkan ohun wa.” Lati ri oju rere olorun ju ki eeyan kan gba Jesu ni olugbala, iru eni bee gbodo fi tokantokan se gbogbo ohun ti Jesu so. Ti eeyan ba jokoo gelete to ni oun nigbagbo, igbagbo ori ahon lasan lo ni. Bibeli so pe: “igbagbo laisi awon ise je oku.” (Jakobu 2:26) Ka soro sibi ti oro wa, eni naa gbodo maa lo igbagbo ninu Jesu, iyen ni pe, o gbodo maa gbe igbesi aye re lona to fi han pe loooto lo fokan tan Jesu. 
 Poolu tun salaye koko yen lona mii nigba to so pe: “ife ti Kristi ni so o di oranyan fun wa, nitori eyi ni ohun ti awa ti sedajo, pe okunrin kan [Jesu] ku fun gbogbo eniyan . . . o si ku fun gbogbo won ki awon ti o wa laaye ma se tun wa laaye fun ara won mo, bi ko se fun eni ti o ku fun won, ti a si gbe dide.” (2 Korinti 5:14, 15) Ti a ba moore irapada ti Jesu se fun wa yii denu, iyen a mu ka gbe igbesi aye wa lona to ba ife olorun mu. Dipo ka maa lo igbesi aye wa bo se wu wa, o ye ka ka ohun ti Jesu ko wa si pataki, ka si maa fi se iwa hu. eyi si gbodo maa han ninu awon ipinnu wa ati ninu ohun gbogbo ti a ba n se. ere wo ni awon to ba gba Jesu gbo ti won si lo igbagbo ninu re maa ri? 
 ‘Ko Ma BAa seGBe, suGBoN Ki o Le Ni iYe aiNiPeKUN’ 
 Apa to gbeyin ninu Johanu 3:16 so nipa ileri ti olorun se fun awon to ba lo igbagbo ninu irapada naa, ti won si n te le ofin olorun ni igbesi aye won. olorun ko fe ki awon eni bee “segbe, sugbon ki [won] le ni iye ainipekun.” Lojo iwaju, opo ibukun lo maa wa fun awon ti yoo janfaani ninu ife ti olorun fi han. 
 Lara awon ibukun yii ni iye ainipekun lorun, eyi ti Jesu seleri fun awon kan. o so fun awon omoleyin re oloooto pe oun maa pese ibi kan sile fun won ki won le sakoso pelu oun ninu ogo oun. (Johanu 14:2, 3; Filipi 3:20, 21) awon to ba jinde si orun maa “je alufaa olorun ati ti Kristi, won yoo si sakoso gege bi oba pelu re fun egberun odun naa.”—isipaya 20:6. 
 iwonba ni awon omoleyin Jesu to maa ni anfaani yii. Koda, Jesu so pe: “Ma beru, agbo kekere, nitori pe Baba yin ti tewo gba fifi ijoba naa fun yin.” (Luuku 12:32) Bawo ni awon “agbo kekere” yii se maa po to? isipaya 14:1, 4 so pe: “Mo si ri, si wo o! odo aguntan naa [Jesu to ti jinde] duro lori oke nla Sioni, ati pelu re, oke meje o le egbaaji [144,000] ti won ni oruko re ati oruko Baba re ti a ko si iwaju ori won. . . . awon wonyi ni a ra lara araye gege bi akoso fun olorun ati fun odo aguntan naa.” Ta a ba fi iye yii we oke aimoye awon eeyan to ti gbe laye, aa ri i pe “agbo kekere” ni won loooto. amo, Bibeli pe awon wonyi ni oba, awon wo wa ni won fe joba le lori? 
 Jesu tun so nipa awujo awon oloooto mii to maa gbadun labe ijoba to maa sakoso lati orun. Gege bo se wa ninu Johanu 10:16, Jesu so pe: “emi si ni awon aguntan miiran, ti ki i se ara owo yii; awon pelu ni emi yoo mu wa, won yoo si feti si ohun mi, won yoo si di agbo kan, oluso aguntan kan.” awon “aguntan” yii n foju sona lati wa laaye titi lae lori ile aye, iyen anfaani kan naa ti adamu ati efa padanu. Bawo la se mo pe ori ile aye nibi ni won ti maa gbadun ireti ojo ola yii? 
 opo igba ni Bibeli soro nipa bi aye yii se maa di Paradise. Ki ohun ta a n so yii le da e loju, jowo, ka awon ese Bibeli yii ninu Bibeli re: Saamu 37:9-11; 46:8, 9; 72:7, 8, 16; Aisaya 35:5, 6; 65:21-23; Matiu 5:5; Johanu 5:28, 29; isipaya 21:4. awon ese Bibeli yii so igba ti ogun, iyan, aisan ati iku ko ni si mo. o tun so nipa igba ti awon eeyan rere maa layo lati ko ile tiwon funra won, ti won a gbin ire oko sinu ile won, won a si tun to awon omo dagba ni agbegbe ti alaafia wa.* se o wu e lati gbe ninu iru aye bayii? Ma mikan, tori o daju pe awon ileri yii maa to se. 
 oLoRUN TI sE OHUN To Po FuN WA 
 sebi eni ba mo inu ro, a mo ope da, ti iwo naa ba fara bale ka awon nnkan ti olorun ti se fun e ati fun gbogbo eeyan pata, waa ri i pe ile a kun. olorun da wa si, o fun wa ni laakaye ati ilera de iwon aye kan, o si n pese awon nnkan ti a nilo ka le wa laaye. iyen nikan ko o, olorun tun fun wa ni ebun kan to seyebiye ju lo, iyen ni irapada ti Jesu se nigba to ku fun wa. e o ri i pe, awon ohun to wa ninu iwe Johanu 3:16 ti je ka mo pe irapada yii maa je ka gbadun ibukun to po lojo iwaju. 
 Ohun to daju ni pe ayo wa a kun, aa si gbadun igbesi aye wa nibi to tura, ti alaafia wa, ti ko si aisan, ogun, iyan ati iku. To o ba fe gbadun awon ibukun yii, owo re lo ku si. Paripari re, o ye ki onikaluku bi ara re pe, ki ni emi naa n se fun olorun? 
 nje o nilo ki olorun fi ami ara oto kan han o tabi ki olorun ba o soro ko o to mo bi waa se maa se ife re? Ka ohun ti Bibeli so. 
 https://assetsnffrgf-a.akamaihd.net/assets/m/2014162/univ/art/2014162_univ_sqr_xl.jpg 
 ILe iso March 2014 | Ohun ti olorun ti se fun e 
 https://assetsnffrgf-a.akamaihd.net/assets/a/wp/YR/20140301/wpub/wp_YR_20140301_lg.jpg 
 ILe iso March 2014 | Ohun ti olorun ti se fun e 
 https://assetsnffrgf-a.akamaihd.net/assets/a/wp/YR/20140301/wpub/wp_YR_20140301_lg.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C5%84l%C3%A1/itan-bibeli/1/enoku/" parent_folder="web1" id="file7993945" filename="enoku">
 Bi aWoN eeyan se n po si i laye, opo ju lo won lo n se ohun buburu bii ti Keeni. sugbon ti okunrin kan bayii yato. Oruko okunrin naa ni enoku. o je onigboya. Gbogbo awon ojulumo re lo n huwa buburu, amo oun o siwo sisin olorun. 
 nje o mo idi ti awon eeyan aye igba yen fi n se opo nnkan buburu bee? o dara, so o ranti, Ta lo mu ki adamu ati efa saigboran si olorun ti won si je eso ti olorun so pe won o gbodo je? angeli buburu kan ni, abi? Bibeli pe angeli naa ni Satani. Satani n gbiyanju lati so gbogbo eeyan deni buburu. 
 Ni ojo kan Jehofa olorun ran enoku pe ko lo so ohun tawon eeyan o fe gbo fun won. Ohun ti olorun ni ko so ni pe: ‘Ni ojo kan, olorun yoo pa gbogbo awon eeyan buburu run.’ o see se ki inu ti bi awon eeyan gidigidi nigba ti won gbo eyi. Boya won tie gbiyanju lati pa enoku paapaa. Nitori naa, enoku ni lati nigboya gan-an ko to le so ohun ti olorun fe se fawon eeyan naa. 
 olorun o je ki enoku pe laaarin awon eeyan buburu wonyen. iwonba odun die lo lo laye, eyi si je ogorun-un meta, ogota o le marun-un [365] odun. Ki nidi ta a fi so pe iwonba die ni iye odun to po to bee? idi ni pe emi awon eeyan aye ojoun maa n gun ju ti awa eeyan ode oni lo nitori pe ara won da sasa ju tiwa lo. ani, Metusela omo enoku lo egberun din mokanlelogbon [969] odun laye! 
 Lenu kan sa, leyin ti enoku ku, nse lawon eeyan naa tubo n buru si i. Bibeli so pe ‘gbogbo ero won kiki ibi ni lojoojumo,’ ati pe ‘aye kun fun ijangbon.’ 
 nje o mo okan ninu awon idi ti wahala fi po laye to bee laye igba yen? o je nitori pe Satani mo ona tuntun kan to fi n mu kawon eeyan se ohun buburu.  itan yii la o so te le e. 
 https://assetsnffrgf-a.akamaihd.net/assets/m/1101978059/univ/art/1101978059_univ_sqr_xl.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C3%ACr%C3%B2y%C3%ACn/w20150115/idi-ti-a-fi-n-lo-sibi-ounje-ale-oluwa/" parent_folder="web1" id="file7999002" filename="idi-ti-a-fi-n-lo-sibi-ounje-ale-oluwa">
 1, 2. Ki ni Jesu se ni ale Nisan ojo kerinla, odun 33 Sanmani Kristeni? (Wo aworan to wa nibere apileko yii.) 
 Ni ALe Nisan ojo kerinla, odun 33 Sanmani Kristeni, osupa mole rokoso ni ilu Jerusalemu. Jesu ati awon apositeli re sese pari ajoyo irekoja ni. Won seranti ojo ti Jehofa da awon omo isireli nide kuro ni oko eru ni ile ijibiti ni egberun odun kan aabo seyin. Nigba ti o ku Jesu ati awon apositeli re mokanla to je adurosinsin nikan, Jesu da akanse ounje kan sile. eyi taa je ki won maa ranti iku to maa ku ki ojo naa to jale.*—Mat. 26:1, 2. 
 2 Jesu gbadura o si gbe buredi alaiwu naa fawon apositeli re, o so pe: “e gba, e je.” o tun mu ife kan ti waini wa ninu re, o gbadura, o si so pe: “e mu ninu re, gbogbo yin.” (Mat. 26:26, 27) Jesu ko tun gbe ounje mii fun won, amo o ni opo nnkan to fe so fawon omoleyin re oloooto lale ojo manigbagbe yen. 
 3. awon ibeere wo ni a maa ri idahun won ninu apileko yii? 
 3 Nitori naa, nse ni Jesu ko awon omo eyin re pe ki won maa se iranti Iku oun, ti a tun n pe ni “Ounje Ale Oluwa.” (1 Kor. 11:20) awon kan le beere pe: Ki nidi to fi ye ka maa se iranti Iku Jesu? Ki ni buredi ati waini naa n sapeere? Bawo la se le mura sile de iranti Iku Kristi? Ta lo ye ko je, ko si mu awon ohun isapeere? owo wo lawon Kristeni fi mu ohun ti iwe Mimo so nipa ireti ti olorun fun won? 
 iDi Ta A FI n RaNTi IKu JeSu 
 4. Ki ni iku Jesu mu ko see se fun wa? 
 4 Tori pe a je atomodomo adamu, a ti jogun ese ati iku. (Roomu 5:12) Ko si eda eeyan alaipe kankan to le san irapada emi re ati tawon eeyan to ku fun olorun. (Sm. 49:6-9) amo, Jesu fi ara ati eje pipe re ti o ta sile san irapada kan soso ti olorun tewogba. Bi Jesu se gbe itoye ebo irapada naa lo siwaju olorun, se lo mu ko see se fun wa lati bo lowo ese ati iku, ka si lanfaani lati gba ebun iye ayeraye.—Roomu 6:23; 1 Kor. 15:21, 22. 
 5. (a) Bawo la se mo pe olorun ati Kristi nifee araye? (b) Ki nidi to fi ye ki gbogbo wa lo sibi iranti Iku Jesu? 
 5 olorun fi han pe oun nifee araye bo se pese irapada naa. (Joh. 3:16) Bi Jesu se fi ara re rubo je eri pe oun naa nifee wa. Koda, nigba ti Jesu je “agba osise” fun olorun ko to wa sori ile aye, o ‘nifee awon omo eniyan gan-an.’ (owe 8:30, 31) Bi a ba fe fi han pe a moore ohun ti olorun ati omo re se fun wa, o ye ka lo sibi iranti Iku Jesu, eyi a si fi han pe a n te le ase ti Jesu pa fun wa pe: “e maa se eyi ni iranti mi.”—1 Kor. 11:23-25. 
 OHUN Ti BuReDi aTI WaiNi Naa n saPeeRe 
 6. Oju wo lo ye ka fi wo buredi ati waini ta a n lo nigba iranti Iku Kristi? 
 6 Nigba ti Jesu da iranti Iku re sile, ki i se pe o yi buredi ati waini naa pa da di eran ara re ati eje re lona iyanu. Kaka bee, ohun to so nipa buredi naa ni pe: “eyi tumo si ara mi.” Nigba to kan waini naa, o so pe: “eyi tumo si ‘eje majemu’ mi, ti a oo tu jade nitori opolopo eniyan.” (Maaku 14:22-24) o se kedere nigba naa pe ohun isapeere lo ye ki a ka buredi ati waini naa si. 
 7. Ki ni buredi ta a n lo nigba iranti Iku Kristi n sapeere? 
 7 Ni ojo ayeye manigbagbe to waye ni odun 33 Sanmani Kristeni, Jesu lo buredi to se ku nigba ti won se ayeye irekoja. (ekis. 12:8) Nigba mii, iwe Mimo maa n lo iwukara lati fi sapeere idibaje tabi ese. (Mat. 16:6, 11, 12; Luuku 12:1) o gbafiyesi bi Jesu se lo buredi alaiwu, tori pe o sapeere ara pipe Jesu. (Heb. 7:26) Tori naa, iru buredi yii la maa n lo nigba iranti Iku Kristi. 
 8. Ki ni waini ta a n lo nigba iranti Iku Kristi n sapeere? 
 8 Waini ti Jesu lo ni Nisan ojo kerinla, odun 33 Sanmani Kristeni sapeere eje Jesu. Lona kan naa, waini ta a n lo nigba iranti Iku Kristi lonii n sapeere eje Jesu. Leyin ode ilu Jerusalemu, ibi kan wa nibe ti won n pe ni Gogota, ibe ni won ti ta eje Jesu sile “fun idariji awon ese.” (Mat. 26:28; 27:33) Tori pe, buredi ati waini ta a n lo nigba iranti Iku Kristi n sapeere eje Jesu to seyebiye ti o fi lele nitori awon eda onigboran, ti a si moriri ohun ti Jehofa ati Jesu se fun wa tifetife yii, o ba a mu weku pe ka mura sile fun Ounje Ale Oluwa ta a maa n se lodoodun. 
 aWoN oNa Ti A Le GBa MuRA SiLe 
 9. (a) Ki nidi to fi se pataki pe ka maa te le itoleseese Bibeli kika to wa fun iranti Iku Kristi? (b) Bawo ni irapada se ri lara re? 
 9 Ti a ba n te le itoleseese Bibeli kika to wa fun iranti Iku Kristi to maa n wa ninu iwe sisayewo iwe Mimo Lojoojumo, a je ka le sasaro lori ohun ti Jesu se saaju iku re. eyi si maa je ka le mura okan wa sile de Ounje Ale Oluwa.* Arabinrin kan kowe pe: “o maa n se wa bii pe ki iranti Iku Kristi tete de. odoodun lo maa n sara oto lara mi. Mo ranti . . . bi mo se n wo oku baba mi owon nibi ti won te e si, eyi si je ki n dupe fun anfaani irapada ta a ni. . . . Loooto, mo mo gbogbo iwe Mimo to so nipa irapada mo si le salaye re. amo, nigba ti baba mi ku ni mo wa mo ose ti iku n se fawon eeyan. nse ni inu mi maa n dun ti mo ba ronu nipa ohun ti irapada maa se fun wa.” Tori naa, ta a ba n mura sile de iranti Iku Kristi, o ye ka ronu lori bi ebo irapada Jesu se maa gba wa lowo ese ati iku to n han wa leemo. 
 10. Ipa wo ni imurasile fun iranti Iku Kristi le ni lori ise iwaasu wa? 
 10 Lara ohun ta a le fi kun iwewee wa ta a ba n mura sile de iranti Iku Kristi ni ba a se le se pupo si i lenu ise iwaasu wa. A le gba asaaju-ona oluranlowo lakooko iranti Iku Kristi. Ba a se n pe awon akekoo Bibeli wa atawon mii si Ounje Ale Oluwa, inu wa yoo maa dun pe a n soro olorun ati omo re atawon ibukun to wa nipamo fawon to n munu Jehofa dun, ti won si n fiyin fun un.—Sm. 148:12, 13. 
 11. Bawo lawon ara kan ni Korinti se je Ounje Ale Oluwa laiye? 
 11 Bo o se n mura sile de Ounje Ale Oluwa, sayewo ohun ti apositeli Poolu ko si ijo Kristeni to wa niluu Korinti. (Ka 1 Korinti 11:27-34.) Poolu so pe enikeni ti o ba je ninu buredi naa, to si mu waini naa laiye ti “jebi nipa ara ati eje Oluwa,” iyen Jesu Kristi. Tori naa, eni kan to je eni ami ororo gbodo “tewo gba ara re leyin iyewo finnifinni” ko to di pe o je buredi to si mu waini naa. aije bee, nse ni onitohun “n je, o si n mu idajo lodi si ara re.” Nitori iwa ibaje awon ara Korinti, opo ninu won lo ti di “alailera ati alaisan, ti awon pupo die si n sun ninu iku [nipa temi].” o see se kawon kan ninu won ti je ajeyo ti won si ti mu amuju saaju iranti Iku Kristi tabi nigba to n lo lowo to fi je pe won o le ronu daadaa mo, won o si wa lojufo nipa temi. olorun binu si won tori pe won je awon ohun isapeere naa laiye. 
 12. (a) Ki ni Poolu fi iranti Iku Kristi we, ikilo wo lo si fun awon to n je Ounje Ale Oluwa? (b) Ki lo ye ki eni to n je Ounje Ale Oluwa se to ba da ese to buru jai? 
 12 Poolu fi iranti Iku Kristi we ounje kan teeyan pe awon mii pe ki won wa je nibe, o wa kilo fawon to n je ninu ohun isapeere naa pe: “e ko le maa mu ife Jehofa ati ife awon emi esu; e ko le maa salabaapin ‘tabili Jehofa’ ati tabili awon emi esu.” (1 Kor. 10:16-21) Ti eni kan to maa n je ninu awon ohun isapeere nigba Ounje Ale Oluwa ba da ese to buru jai, o gbodo wa iranlowo temi ko le tun ajose re pelu Jehofa se. (Ka Jakobu 5:14-16.) Ti eni ami ororo yii ba “mu awon eso ti o ye ironupiwada” jade, ti o si je ninu awon ohun isapeere, iyen o tumo si pe ko bowo fun ebo irapada Jesu.—Luuku 3:8. 
 13. Ki nidi to fi maa se wa lanfaani ta a ba n fi oro ireti ti olorun fun wa saduura? 
 13 Bi kaluku wa ti n mura sile fun iranti Iku Kristi, o maa daa ka foro ireti ti olorun fun wa saduura. o daju pe ko si iranse Jehofa kan to ti ya ara re si mimo to si je omoleyin Jesu to maa je ninu ohun isapeere lai ki i se pe o da a loju pe oun wa lara awon Kristeni eni ami ororo. To ba se bee, a je pe ko bowo fun ebo irapada Jesu niyen. Tori naa, bawo leni kan se le mo boya oun le je buredi ko si mu waini nigba iranti Iku Kristi tabi oun o le se bee? 
 TA Lo Ye Ko Je BuReDi, Ko Si MU WaiNi NiGBa iRaNTi IKu KRISTI? 
 14. Bawo ni majemu tuntun se kan awon to n je buredi ti won si n mu waini nigba iranti Iku Kristi? 
 14 o da awon to n je buredi to si n mu waini nigba iranti Iku Kristi loju han-un han-un pe awon wa ninu majemu tuntun. Jesu so nipa waini naa pe: “Ife yii tumo si majemu tuntun nipa agbara itoye eje mi.” (1 Kor. 11:25) olorun mi si wolii Jeremaya lati so pe oun maa da majemu tuntun kan to maa yato si majemu ofin ti oun da pelu awon omo isireli. (Ka Jeremaya 31:31-34.) olorun si ti da majemu naa pelu awon isireli temi. (Gal. 6:15, 16) ebo irapada Kristi lo fidi majemu tuntun yii mule nipase eje ti Jesu fi rubo. (Luuku 22:20) Jesu ni Alarina majemu tuntun naa. awon adurosinsin eni ami ororo tawon naa si wa ninu majemu naa gba ogun won ni orun.—Heb. 8:6; 9:15. 
 15. awon wo lo wa ninu majemu ijoba naa, anfaani wo ni won si maa je ti won ba je oloooto? 
 15 okookan awon to n je ninu ohun isapeere naa lona to ye lo mo pe awon wa ninu majemu ijoba. (Ka Luuku 12:32.) awon to di eni ami ororo omoleyin Jesu, ti won duro ti i gbagbaagba, ti won si sajopin ninu awon ijiya re maa sakoso pelu re ninu ijoba orun. (Fili. 3:10) Tori pe awon oloooto eni ami ororo wa ninu majemu ijoba, won maa joba pelu Kristi loke orun titi lae. (isi. 22:5) Nitori idi eyi, won n je awon ohun isapeere naa lona to ye. 
 16 awon ti emi mimo n jerii pelu emi won pe won je omo olorun nikan lo gbodo je ninu ohun isapeere naa. (Ka Roomu 8:15-17.) ede aramaiki ni gbolohun ti Poolu lo nigba to so pe “aba,” eyi to tumo si “Baba!” omo kan le lo oro aramaiki yii to ba n ba baba re soro, tori pe oro yii fi han pe omo ati baba nifee ara won gan-an, o si fowo fun baba naa. awon ti olorun so di omo nipase emi mimo re lawon ti won gba “emi isodomo.” emi re jerii pelu emi won, ni ti pe o mu un da won loju pe omo Jehofa to femi mimo yan ni won. eyi ki i se tori pe won ko fe gbe lori ile aye mo. o da won loju pe won maa sakoso pelu Jesu ninu ijoba orun ti won ba je oloooto titi ti won fi ku. Lode oni, kiki aseku oke meje o le egbaaji [144,000] omoleyin Jesu ti won n te le apeere re lo “ni ifororoyan lati odo eni mimo naa,” iyen Jehofa. (1 Joh. 2:20; isi. 14:1) Ipase emi re ni won fi le ke jade pe, “aba, Baba!” e o ri i pe ajose to sara oto ni won ni pelu olorun! 
 FoWo PaTaKi Mu iReTi Ti oLoRUN FuN e 
 17. ireti wo ni awon eni ami ororo ni, owo wo ni won si fi mu un? 
 17 To o ba je Kristeni eni ami ororo, waa maa fi oro ireti ti orun ti olorun fun e se koko pataki ninu adura re. To o ba n ka Bibeli, to o si ka a debi to ti so pe won ‘fe awon kan sona’ fun oko iyawo to wa ni orun, iyen Jesu Kristi, waa mo pe ese Bibeli yen kan e, waa si maa foju sona fun igba ti o maa di ara “iyawo” Kristi. (2 Kor. 11:2; Joh. 3:27-29; isi. 21:2, 9-14) Ti olorun ba so ninu oro re pe oun nifee awon omo ti oun fi emi yan, waa so ninu ara re pe, “emi ni ese iwe Mimo yii n ba soro.” Ti oro olorun ba si fun awon omo ti Jehofa femi yan ni itoni, emi mimo maa mu ko o segboran, ko o si so lokan re pe, “oro yii kan mi.” Nipa bee, emi olorun ati emi re n jerii pa po pe o ni ireti ti orun. 
 18. ireti wo lawon “aguntan miiran” ni, bawo si ni eyi se ri lara re? 
 18 Ni idakeji, to o ba wa lara “ogunlogo nla” ti “aguntan miiran,” olorun ti fun e ni ireti lati gbe lori ile aye. (isi. 7:9; Joh. 10:16) o daju pe o wu e ko o gbe ninu Paradise titi lae, o si n layo bo o se n sasaro lori ohun ti Bibeli so nipa bi igbesi aye se maa ri lori ile aye lojo iwaju. o n reti igba ti alaafia maa joba lori ile aye, ti waa ri awon ebi re atawon olododo eeyan nibikibi to o ba yiju si. nje o n fayo reti igba ti ko ni si aito ounje mo, ti awon eeyan o ni tosi mo, ti iya o ni je awon eeyan mo, ti aisan ati iku to n han araye leemo ko ni si mo? (Sm. 37:10, 11, 29; 67:6; 72:7, 16; Aisa. 33:24) nje ara re ko ti wa lona lati ri awon ti yoo jinde ti won si nireti atigbe lori ile aye? (Joh. 5:28, 29) o daju pe o n dupe pe Jehofa fi ireti lati gbe titi lae lori ile aye jinki re. Bo tile je pe o ko ni je awon ohun isapeere naa, waa lo sibi iranti Iku Kristi ko le fi han pe o moyi ebo irapada Jesu Kristi. 
 se O MaA Wa? 
 19, 20. (a) Bawo ni ireti ti olorun yan fun e se le te o lowo? (b) Ki nidi ti waa fi lo sibi Ounje Ale Oluwa? 
 19 Yala ori ile aye ni ireti re tabi oke orun, o ni lati lo igbagbo ninu Jehofa olorun, Jesu Kristi ati irapada naa ki ireti yii to le te o lowo. To o ba lo sibi iranti Iku Kristi, waa lanfaani lati ronu lori ireti ti olorun fun e ati bi iku Jesu ti se pataki to. Tori naa, pinnu pe o maa wa lara araadota oke eeyan to maa wa nibi Ounje Ale Oluwa leyin ti oorun ba wo ni ojo Friday, April 3, 2015, lawon Gbongan ijoba to wa kari aye ati lawon ibomii. 
 20 O le tubo moyi ebo irapada Jesu to o ba lo sibi iranti Iku Kristi. To o ba teti sile beleje si asoye naa, eyi a mu ko wu e lati so ohun to o ti ko nipa ife ti Jehofa ni fun araye ati ohun to pinnu lati se fawon eeyan, eyi a si fi han pe o nifee won. (Mat. 22:34-40) Ri i daju pe o lo sibi Ounje Ale Oluwa. 
 ^ ipinro 1 irole si irole ni awon Heberu maa n ka ojo won. 
 ^ ipinro 9 Wo afikun alaye B12 to wa ninu iwe Mimo ni itumo Aye Tuntun ti odun 2013 lede Geesi. 
 https://assetsnffrgf-a.akamaihd.net/assets/m/2015047/univ/art/2015047_univ_sqr_xl.jpg 
 https://assetsnffrgf-a.akamaihd.net/assets/a/w/YR/20150115/wpub/w_YR_20150115_lg.jpg 
 https://assetsnffrgf-a.akamaihd.net/assets/a/w/YR/20150115/wpub/w_YR_20150115_lg.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C3%ACr%C3%B2y%C3%ACn/wp20150201/itan-bibeli-joooto/" parent_folder="web1" id="file7998999" filename="itan-bibeli-joooto">
 ijiroro to le waye laaarin elerii Jehofa ati eni kan la fe gbe ye wo yii. e je ka so pe elerii Jehofa kan to n je abayomi pade okunrin kan to n je Kunle. 
 aWoN iTaN INu BiBeLi JoooTo DeLeDeLe 
 Kunle: Mi o ro pe a ni oro pupo ta a le jo so tori pe mi o nifee si oro esin. 
 abayomi: Ko buru to ba je boro se ri lara e niyen. abayomi loruko mi, iwo nko? 
 Kunle: Kunle. 
 abayomi: Inu mi dun lati pade e lonii, Kunle, se alaafia ni? 
 Kunle: A dupe. 
 abayomi: Ma binu o, mo kan fe bi e pe se o feran isin tele? 
 Kunle: Bee ni, amo atigba ti mo ti wo yunifasiti ni mi o ti raye oro esin mo. 
 abayomi: Un un. eko wo lo ko ni yunifasiti? 
 Kunle: eko nipa ajose eda, iyen social studies ati eko nipa itan ni mo se. Mo nifee si itan gan-an tori pe o so nipa irin-ajo eda laye. 
 abayomi: ooto lo so, itan maa n dun loooto. amo, o je mo pe Bibeli je iwe itan ti o so nipa awon ohun to ti sele koja. 
 Kunle: en-en. Mo mo pe iwe to daa ni Bibeli, amo mi o mo pe iwe itan ni. 
 abayomi: Inu mi dun pe o maa n so boro se ri lara e. Joo fun mi ni iseju die ki n fi meji ninu awon itan to joooto ta a le ri ninu Bibeli han e. 
 Kunle: o daa. amo mi o ni Bibeli o. 
 abayomi: Ko buru, maa fi han e ninu towo mi. akoko wa ninu iwe 1 Kironika ori 29, ese 26 ati 27. o ka pe: “Ni ti Dafidi omokunrin Jese, o joba lori gbogbo isireli; awon ojo ti o si fi joba lori isireli je ogoji odun. Ni Heburoni, o joba fun odun meje, ni Jerusalemu, o joba fun odun metalelogbon.” 
 Kunle: Bawo wa niyen se je apeere itan to joooto? 
 abayomi: Nigba kan ri, awon alariiwisi so pe ko seni to n je Dafidi oba ninu itan. 
 Kunle: a-a-a, ki nidi ti won fi so bee? 
 abayomi: idi ni pe, won o ri eri miiran yato si Bibeli to soro nipa Dafidi oba. amo ni odun 1993, awon awalepitan sawari okuta kan tojo re ti pe, ti won ko oro kan si lara to tumo si “Ile Dafidi.” 
 Kunle: en en, o ga o. 
 abayomi: elomii ti won tun sariwisi re ni Pontiu Pilatu to je gomina nigba aye re. Bibeli menu kan an ninu iwe Luuku ori 3, ese 1. nje o ri oruko re nibe? 
 Kunle: Bee ni. o so pe: “Nigba ti Pontiu Pilatu je gomina Judia, ti Herodu si je olusakoso agbegbe Galili.” 
 abayomi: O seun. opo odun ni awon omowe fi se lameyito nipa boya eni to n je Pontiu Pilatu wa loooto. amo, ni nnkan bi aadota [50] odun seyin, won sawari okuta kan ni aarin Gbungbun ila Oorun ti won ko oruko Pontiu Pilatu si lara gadagba. 
 Kunle: o ga o. Mi o tie ba awon nnkan yii pade ri. 
 abayomi: Inu mi dun pe mo lanfaani lati so o fun e. 
 Kunle: Ki n sooto kan fun e, mo mo pe awon oro inu Bibeli dun-un ka, amo mi o ro pe o wulo fun wa mo. Bibeli le so nipa awon itan to joooto o, amo mi o ro pe eko kankan wa ta a le ri ko ninu re lonii. 
 BiBeLi Je iWe aTIJo To si WuLo LoDE oNi 
 abayomi: opo eeyan naa lo ro pe Bibeli o wulo mo lonii. amo emi si gba pe o wulo. idi ni pe, awon nnkan to se pataki si awon eeyan nigba ti won ko Bibeli naa lo se pataki si wa lonii. Bi apeere, latayebaye ni awa eeyan ti nilo ounje, aso ati ibugbe. Bakan naa, o maa n wu awa eeyan lati ni ore ta a le maa ba soro ka si ni idile alayo. abi bee ko? 
 Kunle: Bee ni. 
 abayomi: O je mo pe Bibeli le ran wa lowo lori awon koko yii. nse lo da bi iwe atijo kan to si wulo lode oni. 
 Kunle: Ki lo ni lokan? 
 abayomi: Ohun ti mo ni lokan ni pe, Bibeli ni awon ilana to wulo lonii gan-an gege bi won se wulo laye igba ti won ko o. 
 Bibeli ni awon ilana to wulo lonii gan-an gege bo se wulo laye igba ti won ko o 
 Kunle: o daa, lawon apa ibo lo ti wulo? 
 abayomi: awon ilana Bibeli le ran wa lowo to ba kan oro owo tabi bi idile se le layo tabi beeyan se le je ore gidi. nse lo maa n toni sona keeyan le saseyori. Je n bi e ni ibeere kan, laye ta a wa yii, se o rorun keeyan je oko rere ati baale ile to dangajia? 
 Kunle: aa, ko rorun o. o ti todun kan temi naa ti segbeyawo, mo si le fi gbogbo enu so pe ki i figba gbogbo rorun fun tokotaya lati fenu ko lori oro. 
 abayomi: Bo se ri gele lo so yen. Sibe, Bibeli fun wa lawon ilana to le ran wa lowo. Bi apeere, wo ilana to wa ninu iwe efesu ori 5ese 22, 23 ati 28. Joo ba mi ka a. 
 Kunle: Ko buru, o ka pe: “Ki awon aya wa ni iteriba fun awon oko won gege bi fun Oluwa, nitori pe oko ni ori aya re gege bi Kristi pelu ti je ori ijo, bi oun ti je olugbala ara yii.” ese 28 ka pe: “Lona yii, o ye ki awon oko maa nifee awon aya won gege bi ara awon funra won. eni ti o ba nifee aya re nifee ara re.” 
 abayomi: O seun. Bi tokotiyawo ba te le imoran yii, nje idile won o ni layo? 
 Kunle: Ayo a wa loooto. amo, o dun un so, sugbon ko rorun se. 
 abayomi: ooto lo so tori ko si adara-ma-ku-sibi-kan. ese Bibeli mii tie gba wa nimoran pe ka je eni to n foye bani lo.* Ki ajogbe eni meji to le wo, awon mejeeji gbodo ko bi won se le maa gba fun ara won. Bibeli ti ran emi atiyawo mi lowo lori koko yii. 
 Kunle: O riyen so sa. 
 abayomi: so o ri i, awa elerii Jehofa ni ikanni kan to o ti le ri opo isofunni lori oro igbeyawo ati idile. Je ki n kan fi die ninu ohun to wa ninu re han e. 
 Kunle: o daa. amo, e ma je ko pe o. 
 abayomi: Ko buru. adiresi ikanni yen ni www.jw.org/yo. Wo bi ojude ikanni yen se ri. 
 Kunle: awon aworan yii ma fani mora o. 
 abayomi: aworan ba a se n waasu kari aye niyen. Ibi a n lo la de yii. Labe akole ta a pe ni “iranlowo fun Tokotaya ati awon obi,” wa a ri awon apileko to da lori oniruuru ohun to le de ba idile kan. ewo lo wu e lati ka ninu gbogbo re? 
 Kunle: Eleyii to so pe, “Ba A se Le Yanju isoro To Ba Je Yo.” Mo fe mo bi mo se le se bee! 
 abayomi: apileko yii so ona merin ta a le gba yanju isoro ninu idile. Joo ba mi ka ipinro yii. 
 Kunle: o ka pe: “Ti tokotaya ba je ara kan loooto, ijumosoropo lo da bi eje ti ara nilo. ife ati owo lo si da bi okan ati edo ti eje maa n san gba inu won. Tori naa, ife ati owo se pataki lati le je ki ijumosoropo to moyan lori wa ninu idile.” Un-un, mo gbadun alaye to wa nibi. 
 abayomi: O seun bo o se ka ibe yen. ese Bibeli kan wa nibi to o ka yen, te e ko o le ka ohun to wa nibe. 
 Kunle: Mo ti ri. efesu 5:33. o ka pe: “Ki olukuluku yin leni kookan maa nifee aya re bee gege bi o se nifee ara re; ni owo keji ewe, ki aya ni owo jijinle fun oko re.” 
 abayomi: nje o kiye si i pe ese Bibeli yen tenu mo ki eni kookan maa fun eni keji ni ohun to fe? 
 Kunle: Bii ti bawo? 
 abayomi: so o mo pe awa okunrin maa n fe kawon iyawo wa bowo fun wa. Bakan naa lawon obinrin se maa n fe kawa oko maa nifee won denu. abi bee ko? 
 Kunle: ooto lo so. 
 abayomi: Bi oko ba n fife han si iyawo re, nje inu iyawo yen o ni dun lati maa bowo fun oko re? 
 Kunle: Inu re a dun. un-un imoran yii gbese loooto. 
 abayomi: Bo tile je pe won ti ko ese Bibeli ta a ka yii lati nnkan bi egberun meji [2,000] odun seyin, imoran to wa ninu re wulo fun awon tokotaya tori pe ti won ba te le e, idile won a tubo layo. Bi apejuwe inu ipinro ta a ka leekan, imoran Bibeli maa mu ki “okan ati edo” inu igbeyawo kan sise daadaa. 
 Kunle: o ga o, mi o mo pe eko kun inu Bibeli bayii! 
 abayomi: Inu mi dun lati gbo bee lenu e, Kunle. o wu mi ki emi ati e tun waye soro lojo mii lori akori kan to so pe “igbese Merin Te e Le Gbe Lati Yanju isoro,” eyi to wa labe akori ta a jo ka lori ikanni wa.* 
 Kunle: o daa. emi ati iyawo mi la jo maa ka a. 
 se awon eko Bibeli kan maa n se iwo naa ni kayefi? nje o fe mo pupo si i nipa ohun ti awa elerii Jehofa gba gbo ati bi ijosin wa se ri? To ba ri bee, ma se lotiko lati bi okan lara awa elerii Jehofa nipa re. Inu onitohun a dun lati jiroro oro naa pelu re. 
 Bibeli n ran opo milionu eeyan kari aye lowo lati ri idahun si awon ibeere pataki nipa igbesi aye. se iwo naa a fe je okan lara won? 
 https://assetsnffrgf-a.akamaihd.net/assets/m/2015084/univ/art/2015084_univ_sqr_xl.jpg 
 ILe iso February 2015 | Bi O Se Le Gbadun Ise Re 
 https://assetsnffrgf-a.akamaihd.net/assets/a/wp/YR/20150201/wpub/wp_YR_20150201_lg.jpg 
 ILe iso February 2015 | Bi O Se Le Gbadun Ise Re 
 https://assetsnffrgf-a.akamaihd.net/assets/a/wp/YR/20150201/wpub/wp_YR_20150201_lg.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C3%ACr%C3%B2y%C3%ACn/w20151215/je-ki-jehofa-gbe-o-ro-nigba-to-o-ba-n-saisan/" parent_folder="web1" id="file7998998" filename="je-ki-jehofa-gbe-o-ro-nigba-to-o-ba-n-saisan">
 “Jehofa tikara re yoo gbe e ro lori aga inayin ti amodi.”—SM. 41:3. 
 ORIN: 23,138 
 1, 2. Ki la le maa ronu nipa e nigba mii, apeere awon wo lo si le wa si wa lokan? 
 se O ti bi ara re ri pe: ‘se maa bo lowo aisan yii bayii?’ Tabi ko o ti maa ro o pe se ebi re tabi ore re kan maa bo ninu aisan to n se e. Ko sogbon ki iru ero yii ma maa wa sini lokan leekookan. Ohun to sele si awon oba meji kan nigba ti wolii elija ati elisa gbe aye niyen. Nigba ti omo ahabu ati Jesibeli, iyen Ahasaya oba, jabo lati oju ferese, o ni: se ‘emi yoo san ninu aisan yii?’ Nigba kan, Beni-Hadadi oba Siria naa saisan to le gan-an, o so pe: “emi yoo ha san ninu aisan yii bi?”—2 oba 1:2; 8:7, 8. 
 2 ooto la n fe kara awa atawon eeyan wa to n saisan ya. Sibe, opo lo n ronu pe bawo ni olorun a se ran awon lowo kawon le bo lowo aisan to n se awon. Laye awon oba ta a sese soro won tan yii, Jehofa maa n wo awon eeyan san lona iyanu nigba mii. o tie lo awon wolii re lati ji awon kan dide. (1 oba 17:17-24; 2 oba 4:17-20, 32-35) nje a le reti pe olorun maa se iru awon ise iyanu yii lonii? 
 3-5. Ki ni olorun ati Jesu lagbara lati se, ibeere wo si leyi mu ka beere? 
 3 o daju pe olorun lagbara lati woni san, o si tun lagbara lati fi aisan seni. Bibeli paapaa jerii si eyi. Nigba mii olorun le mu ki aisan kolu eni kan. Bi apeere, olorun mu ki aisan kolu Farao igba aye aburahamu ati Miriamu egbon Mose. (Jen. 12:17; Num. 12:9, 10; 2 Sam. 24:15) olorun kilo fawon omo isireli pe ti won o ba pa ase oun mo, oun a fi ‘aisan ati iyonu ajakale’ han won leemo. (Diu. 28:58-61) Bakan naa, Jehofa le mu ki arun kase nile tabi ko daabo bo eeyan kuro lowo aisan. (ekis. 23:25; Diu. 7:15) Jehofa tun le woni san. Nigba ti Joobu saisan titi debi pe o bebe pe ki oun ku, olorun wo o san.—Joobu 2:7; 3:11-13; 42:10, 16. 
 4 o se kedere pe olorun lagbara lati wo alaisan kan san. Jesu naa lagbara lati se bee. Bibeli je ka mo pe Jesu wo awon alarun warapa atawon alarun egba san, o si tun wo awon afoju atawon aro san lona iyanu. (Ka Matiu 4:23, 24; Joh. 9:1-7) o daju pe o maa tu wa ninu gan-an lati mo pe itowo lasan ni awon iwosan ti Jesu se yii wule je ta a ba fi we eyi to maa se kari aye ninu aye tuntun. Nigba yen, ko ni “si olugbe kankan ti yoo so pe: ‘aisan n se mi.’”—Aisa. 33:24. 
 5 amo, so wa ye ka maa reti pe ki Jehofa tabi Jesu wo wa san lona iyanu lonii? Ti aisan gbemigbemi ba n se eni kan, ki lo ye ko se nipa re? 
 JeHoFa GBe WoN Ro NiGBa Ti WoN n saiSaN 
 6. Ki la le so nipa “ebun imunilarada” tawon Kristeni kan ni ni ogorun-un odun kiini? 
 6 Bibeli je ka mo pe olorun fun awon Kristeni eni ami ororo kan lagbara lati se ise iyanu ni ogorun-un odun kiini. (ise 3:2-7; 9:36-42) “ebun imunilarada” je okan lara “oniruuru ebun” emi mimo to wa. (1 Kor. 12:4-11) amo, awon ebun yii atawon ebun mii bii, fifi ahon ajeji soro ati isotele maa dopin. (1 Kor. 13:8) Won o si mo lonii. Tori naa, ko si idi kankan ta a fi le maa reti pe ki olorun wo awa atawon eeyan wa san lona iyanu. 
 7 Sibe ta a ba n saisan, a le be olorun pe ko tu wa ninu, ko fun wa logbon ko si ran wa lowo bo se se fawon iranse re oloooto laye atijo. Dafidi oba so pe: “Alayo ni enikeni ti n fi igbateniro huwa si eni rirele; Ni ojo iyonu ajalu, Jehofa yoo pese asala fun un. Jehofa tikara re yoo maa so o, yoo si pa a mo laaye.” (Sm. 41:1, 2) A mo pe, nigba aye Dafidi ko seni kankan ti ko ku tori pe o n saanu awon eni rirele. Tori naa, ko daju pe ohun ti Dafidi n so ni pe ki Jehofa da eni naa si lona iyanu, ko ma baa ku mo. Ohun ti Dafidi n so ni pe olorun maa ran iru eni bee lowo. amo, bawo lo se maa se e? Dafidi so pe: “Jehofa tikara re yoo gbe e ro lori aga inayin ti amodi; gbogbo ibusun re ni iwo yoo yi pada dajudaju nigba aisan re.” (Sm. 41:3) o ye ko da eni to ba n soju aanu si eni rirele loju pe olorun ri gbogbo iwa rere re, ko si ni gbagbe lae. Ara re si le ya tori olorun ti da wa lona ti ara wa fi le gbogun ti aisan. 
 8. Bi iwe Saamu 41:4 se s, ki ni Dafidi n beere lowo Jehofa? 
 8 Dafidi mo pe Jehofa ki i pa awon iranse re ti, o ni: “Mo wi pe: ‘Jehofa, fi oju rere han si mi. Mu okan mi lara da, nitori pe mo ti dese si o.’” (Sm. 41:4) o le je pe igba ti ara Dafidi o ya, ti abusalomu si fe gba ijoba mo on lowo ni Dafidi n soro nipa re ni ibi yii. Bo tile je pe olorun ti dari ji Dafidi, Dafidi o gbagbe ese to da pelu Bati-seba ati ohun to yori si. (2 Sam. 12:7-14) Sibe, o da Dafidi loju pe olorun maa da oun si. amo, se ohun ti Dafidi n so ni pe ki olorun wo oun san lona iyanu tabi ko fi kun ojo iwalaaye oun? 
 9. (a) Bawo ni ohun to sele si Dafidi se yato si ohun to sele si Hesekaya oba? (b) Ki ni Dafidi reti pe ki Jehofa se fun oun? 
 9 Ni opo odun leyin naa, Hesekaya oba “saisan de oju iku,” amo, olorun wo o san. olorun da si oro naa, ara Hesekaya ya, o si lo odun meeedogun si i. (2 oba 20:1-6) amo, Dafidi o so pe ki olorun wo oun san lona iyanu. ona kan naa ti Jehofa maa gba ran ‘eni ti n fi igbateniro huwa si eni rirele’ lowo ni Dafidi be Jehofa pe ko gba ran oun lowo. Lara ohun ti olorun maa se fun iru eni bee si ni pe olorun “yoo gbe e ro lori aga inayin ti amodi.” Tori pe olorun ti dari ji Dafidi, o le be olorun pe ko tu oun ninu, ko si ti oun leyin, ki ara oun le tete kofe pa da. (Sm. 103:3) awa naa le se bee. 
 10. Ki la ri ko latinu ohun to sele si Tirofimu ati epafiroditu? 
 10 Bi Jehofa o se wo Dafidi san lona iyanu, bee naa ni ko wo Tirofimu to je okan lara awon to n ba apositeli Poolu rinrin ajo san lona iyanu, ko si fi kun ojo iwalaaye re. A mo pe awon igba kan wa ti olorun fun Poolu lagbara lati wo awon alaisan san. (Ka ise 14:8-10.) o se bee fun ‘baba Pubilosi, [eni] ti iba ati igbe orin n yo lenu.’ Poolu “gbadura, o gbe owo le e, o si mu un lara da.” (ise 28:8) Sibe Poolu o wo Tirofimu san, eni to ti rinrin ajo pelu re lenu ise misonnari. (ise 20:3-5, 22; 21:29) Nigba ti ara Tirofimu o ya ti o si le ba Poolu rinrin ajo mo, Poolu o wo o san, nse lo ni ko duro si Miletu titi ara re fi maa ya. (2 Tim. 4:20) Bakan naa, nigba ti epafiroditu “dubule aisan titi o fi feree de oju iku,” ko si eri kankan pe Poolu wo ore re atata yii san lona iyanu.—Fili. 2:25-27, 30. 
 GBe iGBeSe To MoGBoN DaNi 
 11, 12. Ki nidi ti Luuku fi le ran Poolu lowo, ki la si mo nipa Luuku? 
 11 “Luuku onisegun olufe owon” rinrin ajo pelu Poolu. oun lo si ko iwe ise awon apositeli. (Kol. 4:14; ise 16:10-12; 20:5, 6) o see se ki Luuku fun Poolu atawon mii ti won jo n rinrin ajo misonnari nimoran nipa ilera ko si tun toju won. Ki nidi to fi ni lati se bee? Tori pe Poolu paapaa saisan nigba to n rinrin ajo. (Gal. 4:13) o se tan, Jesu so pe: “awon ti o lera ko nilo onisegun, sugbon awon ti n sojojo nilo re.”—Luuku 5:31. 
 12 A o mo igba ti Luuku keko imo isegun a o si mo ibi to ti ko o. amo, Bibeli je ka mo pe nigba ti Poolu n fi ikini Luuku ranse si awon ara to wa ni Kolose, o pe e ni onisegun tori pe awon ara to wa ni Kolose paapaa mo pe onisegun ni. o si le je pe ile eko imo isegun kan ni ilu Laodikia lo lo, nitosi ilu Kolose. Luuku ki i wule se agborandun kan lasan to n juwe iru ogun to ye kawon eeyan lo fun won, onisegun ni. awon ede isegun to lo ninu iwe ihin Rere to ko ati ninu iwe ise awon apositeli ati bo se salaye awon iwosan ti Jesu se jerii si i pe onisegun ni loooto. 
 13. Ki lo ye ka fi sokan ta a ba fe gba eni kan to n saisan nimoran tabi ti eni kan ba n gba wa nimoran nipa ilera wa? 
 13 Lonii, a o le reti pe ki awon Kristeni bii tiwa maa fi “ebun imunilarada” wo wa san. amo, awon ara kan to ni ire wa lokan maa n fun wa nimoran nipa ilera wa ba o tie beere pe ki won se bee. Loooto, eni kan le so pe ka se ohun kan ti gbogbo eeyan mo daadaa. Ohun ti Poolu se niyen nigba ti Timoti ni aisan inu, boya tori pe omi to wa laduugbo won o daa.*(Ka 1 Timoti 5:23.) iyen yato si pe ka maa ro awon ara pe ki won lo egboogi tabi ogun kan tabi pe ki won maa je iru awon ounje kan. awon egboogi tabi ounje yii si le ma sise kankan lara won tabi ki won tie lewu. Nigba mii, alaye tawon kan maa n se ni pe: ‘Iru aisan yii ti se ebi mi kan ri, ogun bayii bayii lo lo, ara e si ti ya.’ Bo ti wu ki aba naa joooto to, o ye ka fi sokan pe itoju tawon eeyan maa n gba tabi ogun ti won maa n lo daadaa le lewu nigba mii.—Ka owe 27:12. 
 Je oLoGBoN 
 14, 15. (a) awon wo lo ye ka sora fun? (b) Bawo ni iwe owe 14:15 se le ran wa lowo to ba doro ilera? 
 14 ilera loogun oro, o se tan gbogbo eeyan lo fe ilera to daa titi kan awa Kristeni, tori pe o wu wa ka maa wa laaye ka le fi gbogbo okun wa sin Jehofa. amo, a le saisan tori pe a ti jogun aipe. Orisirisi ogun la le lo, oniruuru ona la si le gba toju ara wa ta a ba n saisan. Onikaluku lo maa pinnu iru itoju toun fe gba. amo, ninu aye oniwora yii, opo eeyan lo n puro gba towo awon to n saisan. awon kan maa n ta awon “ogun” tabi “egboogi,” won a maa paro pe awon kan ti lo o, o si ti sise. Kawon eeyan tabi ileese kan le jere repete, won maa n polowo awon ogun tabi awon eroja towo e won gan-an fawon eeyan, kawon eeyan le maa ro pe eyi towo e won gan-an lo maa sise ju. Alaisan to n fe ki ara oun ya, ti o si fe ku le gba iru awon oro bee gbo. amo, e je ka maa ranti imoran ti oro olorun gba wa pe: “enikeni ti o je alaini iriri n ni igbagbo ninu gbogbo oro, sugbon afogbonhuwa maa n ronu nipa awon isise ara re.”—owe 14:15. 
 15 “Afogbonhuwa” maa n wa lojufo paapaa to ba je pe eni ti o fi bee mo nipa imo isegun lo n gba a nimoran nipa ailera re. a bi ara re pe: ‘Won ni ogun tabi egboogi yii ti wo eni kan san, amo se mo ti ri awon ti ogun naa wo san loooto? awa eeyan si yato sira. To ba tie sise fun eni kan, so wa tumo si pe o maa sise fun emi naa ni? nje ko ni daa ki n se iwadii siwaju si i abi maa ni lati lo ri eni kan to mo nipa aisan naa daadaa?’—Diu. 17:6. 
 16. awon ibeere wo la le bi ara wa to maa je ka lo “iyekooro ero inu” to ba doro ilera? 
 16 oro olorun gba wa niyanju “lati gbe pelu iyekooro ero inu . . . ninu eto awon nnkan isinsinyi.” (Titu 2:12) o ye ka lo “iyekooro ero inu” paapaa to ba je pe a o le fi gbogbo enu salaye bi won se maa se ayewo kan fun wa tabi bi won se maa toju iru aisan kan. se eni to dabaa iru ayewo tabi iru itoju bee le salaye tifun-tedo bi won se maa se e? se itoju ti awon eeyan mo daadaa ni, se awon to mo nipa aisan naa si gba pe itoju to daa ni? (owe 22:29) abi nnkan ti eni naa kan ro lo n so ni tie? Boya ohun to gbo ni pe ilu kan to jinna ni won ti sawari e tabi ti won ti lo o. se ohun ti won so yii see gbara le sa? awon ayewo kan atawon itoju kan wa to la ibemiilo lo. A gbodo yera fun iru awon itoju yii tori Jehofa ti kilo fun wa pe ka maa ni nnkan kan se pelu awon to n lo “agbara abami” tabi awon abemiilo.—Aisa. 1:13; Diu. 18:10-12. 
 “Ki ARA YiN o LE O!” 
 17. Ki ni gbogbo wa n fe? 
 17 igbimo oludari to wa ni ogorun-un odun kiini fi leta kan to se pataki ranse sawon ijo. Leyin ti won ti so awon nnkan tawon Kristeni gbodo yera fun, won wa so nipari leta naa pe: “Bi e ba fi tisora-tisora pa ara yin mo kuro ninu nnkan wonyi, e oo laasiki. Ki ara yin o le o!” (ise 15:29) o daju pe gbogbo wa la fe ‘ki ara wa le’ ka si lokun lati sin Jehofa, olorun wa. 
 18, 19. Ki la n reti ninu aye tuntun? 
 18 Niwon ba a ti n gbe ninu eto awon nnkan isinsinyi ta a si tun je alaipe, ko si ba o se ni maa saisan. A o si le reti pe ki Jehofa wo wa san lona iyanu bayii. amo, iwe isipaya 22:1, 2 je ka mo pe igba kan n bo ti gbogbo wa o ni saisan mo. Ninu iran, apositeli Johanu ri “odo omi iye kan” ati “awon igi iye” to ni awon ewe to “wa fun wiwo awon orile-ede san.” Ki i se egboogi kan to maa wo awon arun san nisinsinyi tabi lojo iwaju ni ibi yii n so o. Kaka bee, ohun ti Jehofa maa se fun araye onigboran nipase Jesu ka le wa laaye titi lae ni ibi yii n so. Ohun to si ye ki gbogbo wa maa reti niyen.—Aisa. 35:5, 6. 
 19 Ba a se n duro de ojo ola alayo yen, a mo pe Jehofa nifee wa leni kookan, ko si ni fi wa sile koda ta a ba n saisan. Bii ti Dafidi, o da wa loju pe Jehofa maa gbe wa ro nigbakigba ta a ba n saisan. aa si le so bii ti Dafidi pe: “Ni temi, iwo ti gbeja mi nitori iwa tito mi, iwo yoo si gbe mi kale si iwaju re fun akoko ti o lo kanrin.”—Sm. 41:12. 
 ^ ipinro 13 iwe naa The Origins and Ancient History of Wine so pe: “iwadii ti fi han pe oti waini tete maa n pa kokoro iba jefunjefun ati awon kokoro mii to le fa arun sini lara.” 
 https://assetsnffrgf-a.akamaihd.net/assets/m/2015925/univ/art/2015925_univ_sqr_xl.jpg 
 ILe iso (eDa To Wa FuN iKeKoo) December 2015 
 https://assetsnffrgf-a.akamaihd.net/assets/a/w/YR/20151215/wpub/w_YR_20151215_lg.jpg 
 ILe iso (eDa To Wa FuN iKeKoo) December 2015 
 https://assetsnffrgf-a.akamaihd.net/assets/a/w/YR/20151215/wpub/w_YR_20151215_lg.jpg 
</doc>
<doc url="https://www.jw.org/yo/%C3%A8%CC%A3k%C3%B3%CC%A3-b%C3%ADb%C3%A9l%C3%AC/ibeere/jesus-saves/" parent_folder="web1" id="file7998995" filename="jesus-saves">
 Jesu gba awon to je oloooto la nigba to fi emi ara re lele lati ra won pa da. (Matiu 20:28) idi niyen ti Bibeli fi pe Jesu ni “Olugbala aye.” (1 Johanu 4:14) Bibeli tun so pe: “Ko si igbala kankan ninu enikeni miiran, nitori ko si oruko miiran labe orun ti a ti fi funni laaarin awon eniyan nipase eyi ti a o fi gba wa la.”​—ise 4:12. 
 Jesu “to iku wo fun olukuluku eniyan” to gba a gbo. (Heberu 2:9; Johanu 3:16) Leyin naa, “olorun gbe [Jesu] dide kuro ninu oku,” o si pa da si orun gege bi eda emi. (ise 3:15) Ibe si ni Jesu ti n ‘gba awon ti n to olorun wa nipase re la patapata, nitori ti oun wa laaye nigba gbogbo lati jireebe fun won.’​—Heberu 7:25. 
 Ki nidi ta a fi nilo Jesu lati jireebe fun wa? 
 elese ni gbogbo wa. (Roomu 3:23) ese lo je ka jinna si olorun, oun naa lo faa ta a fi n ku. (Roomu 6:23) amo Jesu lo n ran awon to ba ni igbagbo ninu ebo irapada lowo. (1 Johanu 2:1) o n ba won bebe lodo olorun, pe ki olorun wo ola irapada, ko dahun adura won, ko si dari ese won ji won. (Matiu 1:21; Roomu 8:34) olorun maa n gbo ebe Jesu tori pe ohun to n beere fun ba ife olorun mu. olorun ran Jesu wa saye “ki a le gba aye la nipase re.”​—Johanu 3:17. 
 se ta a ba saa ti nigbagbo ninu Jesu, a maa ri igbala? 
 Rara. Loooto, a gbodo gba Jesu gbo ka to le ri igbala, amo ohun pupo si wa to ye ka se. (ise 16:​30, 31) Bibeli so pe: “Gege bi ara laisi emi ti je oku, bee pelu ni igbagbo laisi awon ise je oku.” (Jakobu 2:26) Ka a to le ri igbala, a gbodo: 
 Kekoo nipa Jesu ati Jehofa Baba re.​—Johanu 17:3. 
 Maa tele ase won tori iyen lo maa fi han pe a nigbagbo ninu won. (Luuku 6:46; 1 Johanu 2:17) Jesu ko wa pe, ki i se gbogbo awon to ba n pe oun ni “Oluwa” lo maa ri igbala, o so pe awon to ba n “se ife Baba [oun] ti n be ni orun.”​—Matiu 7:21. 
 Maa fi han pe a ni igbagbo, laika bi nnkan se le si. Ohun ti Jesu ni lokan gan-an niyen nigba to so pe: “eni ti o ba fara da a de opin ni eni ti a o gba la.”​—Matiu 24:13. 
 awon nnkan wo lo le mu ki ebun kan seyebiye ju ebun mi i lo? Ta a ba ronu lori koko yii, o maa je ka tubo le mo riri irapada naa. 
 https://assetsnffrgf-a.akamaihd.net/assets/m/502018118/univ/art/502018118_univ_sqr_xl.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C3%ACr%C3%B2y%C3%ACn/wp20151201/liloye-bibeli-2/" parent_folder="web1" id="file7999006" filename="liloye-bibeli-2">
 ojo pe ti won ti ko Bibeli. Bawo lo se pe to? Won bere kiko Bibeli ni nnkan bi egberun meta aabo [3,500] odun seyin. iyen je akoko kan naa pelu ijoba Shang tojo re pe ju lo ninu itan ile saina, o si je nnkan bi egberun kan odun ki won to bere si i se esin Buda lorile-ede india. —Wo apoti naa “isofunni Nipa Bibeli.” 
 Bibeli fun wa ni awon idahun to n teni lorun si awon ibeere to se pataki nigbeesi aye 
 Ti iwe kan ba maa se wa lanfaani, to si maa samona wa, a gbodo loye ohun to wa ninu re, ka si ri i pe loooto lo wulo fun wa. Iru iwe ti Bibeli je gan an niyen. o fun wa ni awon idahun to n teni lorun si awon ibeere to se pataki nigbeesi aye. 
 Bi apeere, se o maa n se kayefi pe, ‘Ki la wa se laye?’ Ki i soni ki i sana tawon eeyan ti n beere ibeere yii, titi di bayii opo lo si n wa idahun si ibeere naa. Sibe, idahun si ibeere yii wa ninu ori meji to saaju ninu iwe Jenesisi, to je iwe akoko ninu Bibeli. Nibe, Bibeli so ohun to sele ni “iberepepe,” iyen ni opo bilionu odun seyin nigba ti olorun da agbaala aye wa, osupa atawon irawo. (Jenesisi 1:1) o tun salaye bi olorun se so aye di ibi to se e gbe, to si da awon eweko ati oniruuru eranko. Leyin naa lo so bo se da awa eeyan, to si salaye idi to fi da wa. 
 WoN Ko BiBeLi LoNa To MaA GBa YeNI 
 Bibeli fun wa lawon imoran to maa je ka le bori awon isoro ta a saba maa n koju. awon imoran yii rorun lati loye. Ohun meji lo mu ki eyi ri bee. 
 akoko, awon oro inu Bibeli se taarata, ko loju po, o si tuni lara. Dipo ki won lo awon oro kabitikabiti to soro loye, nse ni won lo awon oro to maa tete yeni. Bibeli maa n lo awon nnkan ti ko sajeji si wa lati salaye awon oro to ba ta koko ka le loye won. 
 Bi apeere, Jesu lo awon apejuwe to da lori nnkan tawon eeyan mo daadaa ko le fi ko won lekoo to maa wo won lokan. A maa ri opo awon apejuwe yii ninu iwaasu kan tawon eeyan mo si iwaasu Lori oke to wa ninu iwe Matiu ori 5 si 7. ogbeni alalaye kan pe e ni “iwaasu to see mulo.” o wa fi kun un pe ki i se pe Jesu “kan ro isofunni kale fun wa, amo o fun wa lawon imoran to maa to wa sona nigbeesi aye.” O le ka awon ori yen laaarin ogun iseju, a si ya e lenu lati ri i bi awon oro Jesu se wulo to. 
 Ohun mii to je ki Bibeli rorun lati loye ni ohun ti Bibeli funra re soro le lori. Ki i se itan aroso lo wa ninu re. iwe The World Book Encyclopedia so pe, Bibeli soro nipa “oniruuru awon eeyan,” o si so “ilakaka won, ireti won, asise won atawon aseyori won.” Tori eeyan bii tiwa lawon wonyi, o rorun lati loye ohun ti Bibeli so nipa won, ka si kekoo latinu ohun to sele si won.—Roomu 15:4. 
 o Wa FuN GBOGBO eeYaN 
 Ki ohun ti won ko sinu iwe kan to le ye e, won gbodo ko o ni ede to o mo on ka. Lode oni, o see se ki Bibeli wa ni ede to o mo laika ibi ti o n gbe tabi eya to o ti wa. e je ka wo awon nnkan to mu ki eyi see se. 
 Ise itumo ede. ede Heberu, aramaiki ati Giriiki ni won fi ko Bibeli laye atijo. amo, iwonba eeyan die lo mo awon ede yii. awon atumo ede wa se ise takuntakun ki won le tumo Bibeli si opo awon ede mii. opelope won, Bibeli ti wa lodindi tabi lapa kan ni ede ti o to egberun meji ati ogorun-un meje [2,700]. eyi fi han pe ohun to ju ida mesan ninu mewaa awon eeyan kari aye lo le ka Bibeli ni ede abinibi won. 
 Ise itewe. Ori awon nnkan to le tete ba je iru bi awo ati orepete ni won ko Bibeli si laye atijo. eyi gba pe ki won maa se adako re loorekoore. amo awon adako yii won gan-an, awon to ba si jeun kanu lo le ra a. sugbon atigba ti won ti se ero itewe Gutenberg ni ohun to le ni aadota le ni eedegbeta [550] odun seyin, o ti tubo rorun gan-an lati te opolopo eda Bibeli jade. awon kan tie foju bu u pe, ohun to ju bilionu marun-un Bibeli boya lodindi tabi lapa kan ni won ti pin kaakiri. 
 Ko si iwe isin mii to da bii Bibeli lawon ona wonyi. eyi fi han gbangba pe a le loye ohun to wa ninu Bibeli. amo nigba mii, o le da bii pe o soro lati loye re. Fokan bale, ohun to o le se wa. Ibo lo ti le ri iranlowo yii? ere wo lo maa ri to o ba loye Bibeli? Wa a ri idahun si awon ibeere wonyi ninu apileko to kan. 
 https://assetsnffrgf-a.akamaihd.net/assets/m/2015885/univ/art/2015885_univ_sqr_xl.jpg 
 https://assetsnffrgf-a.akamaihd.net/assets/a/wp/YR/20151201/wpub/wp_YR_20151201_lg.jpg 
 https://assetsnffrgf-a.akamaihd.net/assets/a/wp/YR/20151201/wpub/wp_YR_20151201_lg.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C3%ACr%C3%B2y%C3%ACn/ikekoo-ile-iso-october-2017/nifee-ni-ise-ati-otito/" parent_folder="web1" id="file7998993" filename="nifee-ni-ise-ati-otito">
 “e je ki a nifee, ki i se ni oro tabi pelu ahon, bi ko se ni ise ati otito.”​—1 JoH. 3:18. 
 ORIN: 72,124 
 1. ife wo lo ga ju, ki si nidi to fi ri bee? (Wo aworan to wa nibere apileko yii.) 
 iFe ta a gbe kari ilana, iyen a·gape, ni ife to ga ju. odo Jehofa olorun si ni ife yii ti wa. (1 Joh. 4:7) Yato si pe odo Jehofa ni ife yii ti wa, o tun fi ebun yii jinki wa. Bo tile je pe ife yii maa n mu ka loyaya, ka si koni mora, ona pataki ta a le gba fi i han ni pe ka maa lo ara wa fawon mii. iwadii kan tie fi han pe ife a·gape “ki i se ife ori ahon, ohun teeyan ba se lo maa fi han pe o nifee.” Ta a ba n fife han sawon eeyan tabi ti won n fife han si wa, inu wa maa dun, aa layo, igbesi aye wa a si nitumo. 
 2, 3. awon ona wo ni Jehofa gba fife han si wa? 
 2 Ki Jehofa to da awa eeyan lo ti nifee wa. Bi apeere, ko to da adamu ati efa lo ti se ile aye lona to maa dun un gbe fun wa. awon nnkan to da sibe fi han pe o fe ka gbadun aye wa titi lae, ki i kan se pe ka maa gbebe. Tori tiwa ni Jehofa fi se awon nnkan yii, ki i se fun anfaani ara re. o tun fi han pe oun nifee wa loooto ni ti pe o da wa ka le wa laaye titi lae ninu Paradise. 
 3 Leyin ti adamu ati efa sote, Jehofa fi ife to ga ju lo han si wa. o pese irapada fawon atomodomo won tori o mo pe awon kan lara won maa nifee oun, won a si se ohun to to. (Jen. 3:15; 1 Joh. 4:10) Koda, latigba ti Jehofa ti seleri pe Olugbala kan maa ra wa pa da lo ti gba pe oun ti ra wa pa da. Ni nnkan bi egberun merin [4,000] odun leyin naa, Jehofa yonda omo re kan soso to seyebiye ko le ra wa pa da. (Joh. 3:16) A ma dupe o, fun ife to ga ti Jehofa fi han si wa yii! 
 4. awon apeere wo lo fi han pe awa eeyan alaipe le fife han? 
 4 A maa n fife han tori pe olorun da wa ni aworan ara re. Bo tile je pe ese ta a jogun maa n je ko nira fun wa lati fife han, sibe a le fife han. Bi apeere, ebeli fi han pe oun nifee olorun nigba to fi eyi to daa ju ninu eran osin re rubo si Jehofa. (Jen. 4:​3, 4) Bakan naa, Noa fife han sawon eeyan ni ti pe opo odun lo fi kilo fun won bo tile je pe won o teti si i. (2 Pet. 2:5) Nigba ti olorun pase pe ki aburahamu fi isaki omo re rubo, o fi han pe ohun ti olorun fe lo gbawaju lokan oun, ki i se ife toun. (Jak. 2:21) e je kawa naa fara we awon okunrin oloooto yii, ka maa fife han bi ko ba tie rorun fun wa. 
 iYaTo To Wa LaaaRiN iFe TooTo aTI iFe aGaBaGEBe 
 5. awon nnkan wo la le se taa fi han pe loooto la nifee? 
 5 Bibeli fi han pe ife tooto ki i se oro enu lasan, kaka bee se lo ye ka fi han “ni ise ati otito.” (1 Joh. 3:18) se iyen wa tumo si pe o buru ta a ba so fun eni kan pe a nifee re? Rara o! (1 Tes. 4:18) Ohun to tumo si ni pe ife wa o gbodo je ife ori ahon, paapaa to ba je pe eni naa nilo iranlowo loju mejeeji. Bi apeere, ti Kristeni kan ba nilo awon nnkan bi ounje, aso atawon ohun igbemiiro mii, a gbodo ran an lowo, ki i se ka kan ki i pele. (Jak. 2:​15, 16) Bakan naa, ta a ba nifee Jehofa atawon aladuugbo wa, a o kan ni maa gbadura pe ki Jehofa ‘ran awon osise jade fun ikore,’ kaka bee aa maa fitara kopa ninu ise iwaasu.​—Mat. 9:38. 
 6, 7. (a) Iru ife wo ni “ife ti ko ni agabagebe”? (b) So apeere awon to fi ife agabagebe han. 
 6 apositeli Johanu so pe a gbodo ni ife “ni ise ati otito.” Tori naa, ife ta a ni gbodo wa “laisi agabagebe.” (Roomu 12:9; 2 Kor. 6:6) iyen tumo si pe a o le maa so pe a n fife han to si je pe oju aye lasan la n se. o ye ka bi ara wa pe, ‘se ife tooto le ni agabagebe ninu?’ Ko sohun to jo o. Ka sooto, ti ife ba ti ni agabagebe ninu, ki i se ife rara, gbarogudu lasan ni. 
 7 e je ka wo apeere awon kan to ni ife ti ko denu. Ninu ogba edeni, Satani se bi eni pe ire efa loun n wa, amo ohun to se fi han pe onimotara-eni-nikan ati alagabagebe ni. (Jen. 3:​4, 5) Nigba aye Dafidi, ahitofeli fi han pe ore oju lasan loun n ba Dafidi se. amo tori ohun to maa ri gba, o keyin si Dafidi nigba ti abusalomu gba ijoba. (2 Sam. 15:31) Bo se ri lonii naa niyen, awon apeyinda atawon to n da iyapa sile ninu ijo maa n lo “oro didun moran-in moran-in ati oro iyinni” bi eni pe won nifee awon ara, amo oto lohun to wa lokan won.​—Roomu 16:​17, 18. 
 8. ibeere wo lo ye ka bi ara wa? 
 8 ife agabagebe tabi ife etan ko daa tori pe o yato patapata si ife tooto ti emi mimo Jehofa n je ka ni. Iru ife bee le tan awon eeyan je, amo a o le fi tan Jehofa je lae. Koda, Jesu so pe “iya mimuna ju lo” lo maa je awon alagabagebe. (Mat. 24:51) o daju pe ko si ikankan lara awa iranse Jehofa to maa fe je alagabagebe. Sibe o ye ka bi ara wa pe, ‘se ife ti mo ni sawon eeyan denu, abi oju aye ni mo n se? se ki i se tori nnkan ti maa ri gba ni mo se n se bii pe mo nifee won?’ e je ka jiroro ona mesan-an ta a le gba fi han pe “ife ti ko ni agabagebe” la ni. 
 Ba A sE Le FI iFe HaN “Ni isE aTI oTiTo” 
 9. Ta a ba ni ife tooto, ki la maa se? 
 9 Maa fayo sin bi awon eeyan o tie ri e. o ye ki inu wa maa dun lati sise sin awon ara wa “ni ikoko,” koda bi ko ba tie seni to mo ohun ta a n se. (Ka Matiu 6:​1-4.) eyi yato sohun ti Anania ati Safira se. Tori pe won fe kawon eeyan maa kan sara si won, won bu mo ore ti won se, won si jiya iwa agabagebe ti won hu naa. (ise 5:​1-10) amo ife tooto maa mu ka fayo sin awon ara wa bi ko ba tie seni to yin wa tabi to ri ohun ta a se. Bi apeere, a le kekoo lara awon arakunrin to n ran igbimo Oludari lowo lati pese ounje temi. Won ki i pe afiyesi si ara won, ki won wa maa so pe awon lawon se tibi se tohun. 
 10. Bawo la se le fi han pe a lemii irele? 
 10 Je onirele, ko o si maa bola fawon eeyan. (Ka Roomu 12:10.) Nigba ti Jesu wa laye, o fi apeere to daa lele nigba to se awon ise ti ko fi bee gbayi. (Joh. 13:​3-5, 12-15) o ye kawa naa lemii irele bii ti Jesu, ka si se tan lati sin awon elomii. Koda, awon apositeli o fi bee loye koko yii afigba ti won ri emi mimo gba. (Joh. 13:7) Ta a ba lemii irele, a o ni maa ro ara wa ju bo se ye lo tori ba a se kawe to, tori awon ohun ta a ni tabi tori awon anfaani ta a ni ninu eto Jehofa. (Roomu 12:3) Ti won ba n yin eni kan, ko ye ka maa jowu, kaka bee se lo ye ka maa ba iru eni bee yo koda ta a ba tie ro pe o ye ki won yin awa naa fun ipa ta a ko ninu ise naa. 
 11. Ki nidi to fi ye ka maa gboriyin fawon ara latokan wa? 
 11 Maa gboriyin fawon ara latokan wa. o ye ka maa gboriyin fawon ara tori pe iru awon oro bee maa n gbeni ro. (efe. 4:29) amo, a gbodo ri i pe a gboriyin fun won latokan wa. Ta o ba se bee, a je pe se la n gbe won gesin aayan, iyen o si ni je ka fun won nimoran to maa se won lanfaani. (owe 29:5) Ta a ba n gboriyin fun eni kan nisoju re amo ta a wa n soro e laidaa leyin, iwa agabagebe la n hu. apositeli Poolu fi apeere to daa lele, o gboriyin fawon Kristeni to wa ni Korinti nigba ti won se ohun to daa. (1 Kor. 11:2) amo nigba ti won se ohun to ku die kaato, o fara bale salaye idi ti ohun ti won se o fi daa, ko si kan won labuku.​—1 Kor. 11:​20-22. 
 12. Bawo la se le maa gba awon ara lalejo tifetife? 
 12 e ni emi aajo alejo. Jehofa so pe ka lawo sawon ara wa lokunrin ati lobinrin. (Ka 1 Johanu 3:17.) Sibe, ko ye ka se bee tori ohun ta a maa ri gba lowo won. o ye ka bi ara wa pe: ‘awon wo ni mo maa n gba lalejo? se awon to sun mo mi abi awon to gbajumo atawon ti mo le ri nnkan gba lowo won ni mo maa n gba lalejo? se mo maa n lawo sawon ara ta o fi bee sun mora atawon ti ko ni lowo?’ (Luuku 14:​12-14) Je ka wo o bayii na: Ka so pe isoro ba Kristeni kan tori pe o sepinnu ti ko bogbon mu. se waa ran iru eni bee lowo? Tabi ke, ki ni waa se teni kan to o gba lalejo ko ba dupe lowo re? o ye ka fi imoran Bibeli yii silo pe: “e ni emi aajo alejo fun ara yin leni kiini-keji laisi irahun.” (1 Pet. 4:9) To o ba n se ohun ti ese iwe Mimo yii so, waa layo tori pe ohun ti Jehofa fe ko o se lo n se.​—ise 20:35. 
 13. (a) awon wo lo maa gba pe ka se suuru fun? (b) awon nnkan wo la le se fawon ti ko fi bee lera nipa temi? 
 13 e maa seranwo fawon alailera nipa temi. Bibeli ro wa pe “e maa setileyin fun awon alailera, e maa ni ipamora fun gbogbo eniyan.” owo ta a ba fi mu imoran yii lo maa so boya a nifee abi a o nifee. (1 Tes. 5:14) Bo tile je pe opo ti igbagbo won o fi bee lagbara tele ti wa di alagbara nipa temi, sibe, awon ara wa kan wa to gba pe ka maa se suuru fun won, ka si maa ti won leyin laidawo duro. A le ran won lowo ta a ba n fi Bibeli gba won niyanju, ta a ba jo lo sode eri tabi ta a n waye teti si won. Yato siyen, dipo ta a fi maa ka awon ara kan si alailera, ta a si maa ka awon mii si alagbara nipa temi, o ye ka mo pe gbogbo wa la nibi ta a daa si ati ibi ta a ku si. Koda, apositeli Poolu naa gba pe oun lawon ailera toun tabi awon ibi toun ku si. (2 Kor. 12:​9, 10) Tori naa, gbogbo wa pata la le ran ara wa lowo leni kiini keji. 
 14. Ki lo ye ka se ka le wa ni alaafia pelu awon ara wa? 
 14 Maa wa alaafia. o ye ka se gbogbo ohun ta a le se ka le wa ni alaafia pelu awon ara wa, koda bo ba tie je pe se ni won si wa loye tabi won saidaa si wa. (Ka Roomu 12:​17, 18.) A le yanju oro yen ta a ba be eni naa pe ko ma binu, amo o gbodo wa latokan. Bi apeere, dipo ko o so pe, “en-en, ma binu,” se lo ye ko o gba pe o jebi, ko o si be onitohun pe, “Joo ma binu ohun ti mo so.” o se pataki gan-an pe kawon tokotaya maa wa alaafia. Ko ye ki won maa se bii pe awon nifee ara won nita, amo ki won wa maa bara won yan odi ninu ile, tabi ki won maa bu ara won tabi ki won tie maa lu ara won. 
 15. Bawo la se le fi han pe loooto la ti dari ji awon to se wa? 
 15 Maa dari ji awon to ba se e. Ti eni kan ba se wa, o ye ka dari ji i, ka si je ki oro naa tan sibe. Bibeli ro wa pe ka maa fara da a ‘fun ara wa leni kiini-keji ninu ife, ki a maa fi taratara sakun lati maa pa isokansoso emi mo ninu ide asoniposokan ti alaafia.’ Ta a ba n se bee, aa maa dari ji awon ti ko mo pe awon se wa. (efe. 4:​2, 3) To ba je loooto la dari ji awon to se wa, a o ni maa ronu nipa ohun ti won se si wa, tori pe ife ki i “ko akosile isenilese.” (1 Kor. 13:​4, 5) Ta a ba n di awon ara wa sinu, aarin wa o ni gun, ajose wa pelu Jehofa si le ba je. (Mat. 6:​14, 15) Bakan naa, a le fi han pe loooto la ti dari ji awon to se wa ta a ba n gbadura fun won.​—Luuku 6:​27, 28. 
 16. Bawo lo se ye ka maa lo anfaani ise isin ta a ni ninu eto Jehofa? 
 16 Maa fi ara re jin fawon mii. Ta a ba gba awon ise kan ninu eto Jehofa, se lo ye ka lo anfaani yii lati fife han sawon ara, ka ma si “maa wa anfaani ti ara [wa], bi ko se ti eni keji.” (1 Kor. 10:24) Bi apeere, ni awon apejo wa, awon alaboojuto ero ti maa n wa nibe kawon ara to bere si i de. Won ki i lo anfaani yen lati wa aye to daa ju fun ara won ati idile won, kaka bee, se ni opo won maa n jokoo sibi ti aye ba ti si sile lapa ibi ti won yan won si. Bi won se n fi ara won jin yii fi han pe won ni ojulowo ife, won o si mo tara won nikan. ona wo lo le gba fara we won? 
 17. Ti Kristeni kan to dese ba nifee Jehofa atawon ara loooto, ki lo maa se? 
 17 Jewo ese to o da teni kan o mo, ma si pa da sidii re mo. awon Kristeni kan to dese to buru jai maa n bo ese naa mole tori pe won o fe ki oju ti awon tabi tori ki won ma baa ja awon mii kule. (owe 28:13) Iru iwa bee ko fife han, tori pe o maa sakoba fun eni naa atawon mii. Koda, o le ma je ki emi olorun sise falala ninu ijo, o si le ba alaafia ijo je. (efe. 4:30) Bi Kristeni kan to dese ba nifee Jehofa atawon ara loooto, a so ohun to se fun awon alagba ki won le ran an lowo.​—Jak. 5:​14, 15. 
 18. Bawo ni ife ti se pataki to? 
 18 ife ni animo to se pataki ju. (1 Kor. 13:13) oun lo n je kawon eeyan da wa mo pe omoleyin Jesu ni wa ati pe a n fara we Jehofa, olorun ife. (efe. 5:​1, 2) Poolu so pe: ‘Bi emi ko ba ni ife, emi ko jamo nnkan kan.’ (1 Kor. 13:2) Tori naa, e je ka maa fi han pe a ni ife, ki i se “ni oro” nikan bi ko se “ni ise ati otito” pelu. 
 https://assetsnffrgf-a.akamaihd.net/assets/m/2017602/univ/art/2017602_univ_sqr_xl.jpg 
</doc>
<doc url="https://www.jw.org/yo/%C3%A8%CC%A3k%C3%B3%CC%A3-b%C3%ADb%C3%A9l%C3%AC/%C3%A0w%E1%BB%8Dn-%C3%B2%CC%A3d%C3%B3%CC%A3/b%C3%A9%C3%A8r%C3%A8/ohun-ti-mo-le-se-ajalu/" parent_folder="web1" id="file7998997" filename="ohun-ti-mo-le-se-ajalu">
 Ko seni ti ajalu o le de ba. Bibeli so pe, “Ere ije ki i se ti eni yiyara, bee ni ija ogun ki i se ti awon alagbara nla . . . igba ati isele ti a ko ri tele ni o n sele si gbogbo won.” (Oniwaasu 9:11) ajalu ti de ba awon odo kan naa ri. Ki ni won se ki won le fara da ohun to sele si won? Wo apeere eni meji. 
 awon obi mi ko ara won sile nigba ti mo wa lomo odun merinla (14). 
 se lo n se mi bi ala nigba ti awon obi mi ko ara won sile. Mo wa n so lokan ara mi pe baba mi o lo ibi kankan, won kan fe da wa fungba die ni. Won saa nifee momi, bawo ni won a se wa fi momi sile? se won a wa fi emi naa sile ni? 
 Mi o ki n fe so ohun to n sele fun eni kankan. Mi o tie fe maa ro o. Inu maa n bi mi nigba yen, bo tie je pe mi o ki n mo pe mo n binu. okan mi o wa bale mo, mi o si ri oorun sun daadaa. 
 omo odun mokandinlogun (19) ni mi nigba ti arun jejere pa iya mi. Ko si ore to da bi iya mi. 
 Inu mi o dun rara nigba tawon obi mi ko ara won sile. Iku momi mi lo tie wa le ju, o ba mi lokan je gan-an. ibanuje ohun o tii tan lokan mi titi di bayii. ati ri oorun sun ti wa di isoro nla fun mi, okan mi o si bale. 
 Lese kan naa, opolopo nnkan lo ti ran mi lowo. Bi apeere, Bibeli kilo fun wa ninu owe 18:1 pe ka ma se maa ya ara wa soto, mo si n te le imoran yen. 
 elerii Jehofa ni mi, tori naa, mo tun maa n ka awon iwe wa to da lori Bibeli, won si maa n tu mi ninu. okan lara awon iwe naa ni Awon ibeere Ti Awon odo n Beere—Awon idahun Ti o Gbese, o ran mi lowo nigba tawon obi mi kora won sile. Mo ranti pe mo ka ibi kan ninu Apa Keji iwe naa ti akori e so pe “Bawo Ni Mo se Le Layo Bi obi Mi Ba Je Anikantomo?” 
 okan lara ese iwe Mimo ti mo feran ju to maa n je ki okan mi bale ni Matiu 6:25-34. Ni ese ketadinlogbon (27), Jesu beere pe: “Ta ni ninu yin, nipa sisaniyan, ti o le fi igbonwo* kan kun iwon gigun iwalaaye re?” 
 Gbogbo wa ni nnkan buruku le sele si, amo mo kekoo lara momi mi pe owo ta a ba fi mu awon nnkan to sele yen se pataki. Oju won ri o, oko ko won sile, aisan ti ko gboogun tun se won, amo won o soreti nu jale gbogbo igba ti won fi wa ninu isoro, titi won si fi ku, igbagbo ti won ni ninu olorun o ye. Mi o le gbagbe gbogbo ohun ti won ko mi nipa Jehofa. 
 Oju mi bayii ni baba mi gbemii mi nigba ti mo wa lomo odun metadinlogun (17). Ohun to buru ju lo to tii sele si mi laye yii niyen. Inu mi ba je gan-an, o wa da bii pe o ti tan fun mi. 
 Nigba ti won n fi aso bo dadi mi loju, mo n ro o lokan pe won o tii ku, mo n so pe ki i se awon ni won n faso bo yen. Mo n so lokan ara mi pe, ‘Won n sun ni, won a ji lola.’ Inu mi o dun rara, aye si su mi. 
 elerii Jehofa ni emi ati idile mi, awon ara wa si duro ti wa gan-an nigba ti baba mi ku. Won fun wa lounje, won wa duro ti wa nile, won o si fi wa sile nigba kankan. Ohun ti won se fun wa je ki n mo pe Kristeni tooto ni awon elerii Jehofa.—Johanu 13:35. 
 ese iwe Mimo kan to tu mi ninu gidigidi ni 2 Korinti 4:17, 18. o so pe: “Nitori bi iponju naa tile je fun igba die, ti o si fuye, fun awa, o n sise yori si ogo ti o je ti iwon titayo siwaju ati siwaju si i, ti o si je ainipekun; nigba ti awa ko te oju wa mo awon ohun ti a n ri, bi ko se awon ohun ti a ko ri. Nitori awon ohun ti a n ri je fun igba die, sugbon awon ohun ti a ko ri je fun ainipekun.” 
 ese to keyin yen nitumo si mi gan-an. Ohun to se dadi mi kan sele fungba die ni, amo ohun rere ti olorun maa se lojo iwaju maa wa titi lae, ko si ni nipekun. Iku dadi mi ti je ki n le ronu nipa bi mo se n lo igbesi aye mi, ki n si mo ohun to ye ki n faye mi se. 
 Ronu nipa eyi: Ti ajalu kan ba de ba e, bawo lo se le ran e lowo ko o le ronu jinle, ko o si mo awon ohun to ye ki o fi aye e se?—1 Johanu 2:17. 
 ^ ipinro 14 igbonwo kan je nnkan bii sentimita 45 tabi nnkan bii ese bata kan ati aabo. 
 https://assetsnffrgf-a.akamaihd.net/assets/m/502015202/univ/art/502015202_univ_sqr_xl.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C5%84l%C3%A1/kekoo-lodo-jesu-oluko-nla-naa/olorun-ni-oruko-kan/" parent_folder="web1" id="file7993940" filename="olorun-ni-oruko-kan">
 Ta A ba ba eni kan pade, a saba maa n fe mo oruko re, abi bee ko?— Gbogbo wa pata la ni oruko. olorun fun okunrin to koko da si aye ni oruko. adamu ni oruko re. efa si ni oruko iyawo adamu. 
 amo, awa eeyan nikan ko la ni oruko o. Je ka ronu nipa awon nnkan miiran to ni oruko. awon eran osin bi aja maa n ni oruko, abi bee ko?— iyen fi han pe oruko se pataki gan-an ni. 
 Wo awon irawo tin-tin-tin to maa n wa loju orun lale. nje o ro pe won ni oruko?— Bee ni o, olorun fun irawo kookan to wa loju orun ni oruko. Bibeli so fun wa pe: “o ka iye awon irawo; gbogbo won ni o n fi oruko won pe.”—Saamu 147:4. 
 Ta ni eni ti o ro pe o se pataki ju lo ni aye ati ni orun?— olorun ni. nje o ro pe olorun ni oruko?— Jesu so pe olorun ni oruko. Nigba kan ti Jesu n gbadura si olorun, o so pe: ‘Mo ti so oruko re di mimo fun awon omo eyin mi.’ (Johanu 17:26) nje o mo oruko olorun?— olorun funra re so oruko yen fun wa. o so pe: “emi ni Jehofa. eyi ni oruko mi.” Nitori naa, JeHoFa ni oruko olorun.—Aisaya 42:8. 
 Bawo lo se maa n ri lara re ti awon eeyan ba ranti oruko re?— Inu re maa n dun, abi bee ko?— Jehofa naa fe kawon eeyan mo oruko oun. Nitori naa, o ye ka maa lo oruko naa Jehofa ti a ba n soro nipa olorun. Oluko nla naa maa n lo oruko olorun, iyen Jehofa, nigba to ba n ba awon eeyan soro. Jesu tie so nigba kan pe: “Ki iwo si nifee Jehofa olorun re pelu gbogbo okan-aya re.”—Maaku 12:30. 
 Jesu mo pe oruko to se pataki pupo ni oruko naa “Jehofa.” Nitori naa, o ko awon omo eyin re pe ki won maa lo oruko olorun. o tun ko won pe ki won maa daruko olorun ti won ba n gbadura. Jesu mo pe olorun fe ki gbogbo eeyan mo pe Jehofa ni oruko oun. 
 Laye atijo, olorun fi bi oruko re ti se pataki to han Mose to je okan lara awon omo isireli. Ile kan to n je ijibiti lawon omo isireli n gbe nigba yen. awon eeyan to n gbe ni ilu ijibiti ti a n so yii la n pe ni ara ijibiti tabi omo ile ijibiti. awon ara ijibiti yii so awon omo isireli di eru, won si n huwa ika si won. Nigba ti Mose dagba, o gbiyanju lati ran okan lara awon eeyan re lowo. eyi bi Farao ti i se oba ile ijibiti ninu. o si n wa bo se maa pa Mose! Nitori naa, Mose sa kuro ni ile ijibiti. 
 Mose sa lo si ile ibomiran. Ile Midiani lo sa lo. Ibe ni Mose ti fe iyawo to si bi awon omo. o tun sise oluso aguntan nibe. Lojo kan, bi Mose se n da awon aguntan re legbee oke kan, o ri ohun abami kan. o ri i ti ina n yo lau lara igi kekere elegun-un kan, sugbon igi naa funra re ko jona! Mose sun mo ibe ko le ri igi to n jo yen daadaa. 
 nje o mo ohun to sele?— Mose gbo ohun kan latinu ina to n jo lara igi kekere elegun-un naa. Ohun naa ke si i pe: “Mose! Mose!” Ta ni eni to n pe Mose?— olorun ni! olorun ni ise to po fun Mose lati se. olorun so fun Mose pe: ‘Wa, je ki n ran o lo sodo Farao, oba ijibiti. Ki o si ko awon eeyan mi, iyen awon omo isireli jade kuro ni ijibiti.’ olorun mu ko da Mose loju pe oun a ran an lowo lati se ise yii. 
 amo Mose so fun olorun pe: ‘Ka ni mo de odo awon omo isireli ni ijibiti ti mo si so fun won pe olorun lo ran mi, ti won wa beere pe, “Ki loruko olorun naa?” Ki ni ki n so?’ olorun ni ki Mose so fun awon omo isireli pe: ‘Jehofa lo ran mi si i yin, o si so pe Jehofa ni oruko oun titi lae.’ (ekisodu 3:1-15) eyi fi han pe titi lae ni olorun yoo maa je oruko naa Jehofa. Ko ni yi i pada laelae. olorun fe kawon eeyan maa pe oun ni oruko naa Jehofa titi lae. 
 Nigba ti Mose pada lo si ijibiti, awon ara ijibiti ro pe orisa kekere kan lasan ni Jehofa ti awon omo isireli n sin. Won o mo pe olorun gbogbo agbaye ni Jehofa. Nitori naa, Jehofa so fun oba ijibiti pe: ‘emi yoo mu ki awon eeyan ibi gbogbo ni aye mo oruko mi.’ (ekisodu 9:16) Jehofa si mu ki awon eeyan mo oruko re loooto. nje o mo ohun ti olorun se lati mu ki awon eeyan mo oruko re?— 
 olorun so pe ki Mose ko awon omo isireli jade kuro ni ile ijibiti. Nigba ti won de eti okun Pupa, Jehofa mu ki omi okun yen pinya si meji, ki ile gbigbe le wa laaarin omi okun ti o pinya naa. awon omo isireli wa gba ori ile gbigbe naa koja laisi isoro. sugbon bi Farao ati gbogbo omo ogun re se n rin lo lori ile gbigbe naa, omi to pinya si meji naa kan ya bo won ni. Gbogbo won si ku. 
 Ko pe leyin naa ti gbogbo araye fi bere si gbo ohun ti Jehofa se ni okun Pupa. Bawo la se mo pe awon eeyan gbo nipa re?— Bi a se mo ni pe ni nnkan bi ogoji odun leyin naa, nigba ti awon omo isireli de ile Kenaani, ile ti Jehofa ti seleri fun awon omo isireli pe oun maa fun won. Obinrin kan to n je Rahabu so fun awon okunrin meji to je omo isireli pe: ‘A ti gbo bi Jehofa se je ki omi okun Pupa gbe kuro niwaju yin nigba ti e jade kuro ni ijibiti.’—Josua 2:10. 
 Lode oni, opo eeyan lo n se bii tawon ara ijibiti wonyen. Won o gba gbo pe Jehofa ni olorun gbogbo agbaye. Nitori naa, Jehofa n fe ki awon to je eeyan oun maa soro nipa oun fun awon elomiran. Ohun ti Jesu se niyen. Nigba to ku die ki Jesu kuro lori ile aye, o gbadura si Jehofa pe: “Mo si ti so oruko re di mimo fun won.”—Johanu 17:26. 
 se o fe da bii Jesu? Bi o ba fe bee, nigba naa, maa so fun awon elomiran pe Jehofa ni oruko olorun. O le ri i pe opo eeyan ni o tie mo pe Jehofa ni oruko olorun. Koda, o le fi han won pe o wa ninu Saamu 83:18. Gbe Bibeli re nisinsinyi ko o si je ka jo wo ese iwe Mimo yen. o ka pe: “Ki awon eniyan le mo pe iwo, eni ti oruko re n je Jehofa, iwo nikan soso ni eni Giga Ju Lo lori gbogbo ile aye.” 
 Ki ni ibi ti a ka yii je ka mo?— o je ka mo pe Jehofa ni oruko to se pataki ju lo. Oruko olorun Olodumare ni. olorun yii ni Baba Jesu. oun si ni eni to da ohun gbogbo. Ma si se gbagbe pe Jesu so pe a gbodo fi gbogbo okan wa feran Jehofa olorun. nje o feran Jehofa?— 
 Bawo la se le fi han pe a feran Jehofa?— Ohun akoko ni pe ki a mo Jehofa daadaa pe o je ore wa. Leyin naa, a o maa so oruko re fun awon eeyan. A le si Bibeli ka fi ibi to wa nibe han won pe Jehofa ni oruko re. A tun le so fun won nipa awon ohun iyanu ti Jehofa ti da ati awon ohun rere to ti se. eyi maa n mu inu Jehofa dun gan-an nitori pe o fe ki awon eeyan mo nipa oun. awa naa le so fun awon elomiran nipa Jehofa, abi bee ko?— 
 Ki i se gbogbo eeyan ni yoo fe lati teti si wa ti a ba n soro nipa Jehofa. opo eeyan ni o feti sile nigba ti Jesu to tie je Oluko nla naa n soro nipa olorun. amo iyen o mu ki Jesu dake ko ma soro nipa Jehofa mo. 
 Nitori naa, e je ka da bii Jesu. Ka maa soro nipa Jehofa nigba gbogbo. Ti a ba n se bee, inu Jehofa olorun a dun si wa nitori pe a feran oruko re. 
 https://assetsnffrgf-a.akamaihd.net/assets/m/1102003024/univ/art/1102003024_univ_sqr_xl.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C3%ACr%C3%B2y%C3%ACn/w20150815/so-egbe-ni-awon-ojo-ikeyin/" parent_folder="web1" id="file7999001" filename="so-egbe-ni-awon-ojo-ikeyin">
 so awon To o n Ba Kegbe ni awon ojo ikeyin Yii 
 so awon To o n Ba Kegbe ni awon ojo ikeyin Yii 
 “egbe buburu a maa ba iwa rere je.”—1 KoR. 15:33. 
 ORIN: 73,119 
 1. akoko wo la n gbe bayii? 
 aWoN akoko to nira la n gbe bayii. Bibeli pe awon akoko to bere ni odun 1914 yii ni “awon ojo ikeyin.” Latigba ti “awon akoko lilekoko ti o nira lati ba lo” naa si ti bere ni awon nnkan buburu ta o tii ri iru re ri ti bere si i sele. (2 Tim. 3:1-5) Sibe, se ni aye yii a maa buru si i, tori Bibeli ti so tele pe “awon eniyan buruku ati awon afaworaja yoo maa te siwaju lati inu buburu sinu buburu ju.”—2 Tim. 3:13. 
 2. Iru awon ere inaju wo lo wa ninu aye? (Wo aworan to wa nibere apileko yii.) 
 2 Bibeli so pe iwa ipa, isekuse, ibemiilo ati awon iwa mii ti ko munu olorun dun ko dara. sugbon ere to n gbe awon nnkan yii laruge ni opo eeyan fi n naju. Bi apeere, awon ikanni ori intaneeti, eto ori telifison, awon fiimu, iwe itan ati awon iwe iroyin maa n mu ki awon eeyan ri iwa ipa ati isekuse bi ohun ti ko buru. Won ti so awon iwa tawon eeyan koriira tele di ohun to bofin mu lawon orile-ede kan. Sibe, iyen o ni ki olorun tewo gba iru awon iwa bee.—Ka Roomu 1:28-32. 
 3. Oju wo lawon eeyan fi n wo awon to n te le ilana Bibeli? 
 3 Ni ogorun-un odun kiini, awon omoleyin Jesu ko lati lowo si awon ere inaju ti ko dara. Nitori eyi ati iwa to n munu olorun dun ti won n hu, awon eeyan saata won, won si se inunibini si won. apositeli Peteru so pe: “Nitori e [awon Kristeni] ko ba a lo ni sisare pelu won ni ipa ona yii sinu koto egbin jijinwole kan naa ti o kun fun iwa wobia, o ru won loju, won si n ba a lo ni sisoro yin teebuteebu.” (1 Pet. 4:4) Bakan naa lonii, oju eni to da yato lawon eeyan fi n wo awon to n te le ilana olorun. Lafikun siyen, Bibeli so pe: “Gbogbo awon ti n ni ife-okan lati gbe pelu fifokansin olorun ni ibakegbe pelu Kristi Jesu ni a o se inunibini si pelu.”—2 Tim. 3:12. 
 “eGBe BuBURu A MaA BA iWa RERE Je” 
 4. Ki ni Bibeli kilo fun wa pe a ko gbodo se? 
 4 Bibeli kilo fun awon to ba fe se ife olorun pe ki won ma se nifee aye ati awon ifekufee inu re. (Ka 1 Johanu 2:15, 16.) Abe idari Satani esu, “olorun eto awon nnkan” yii ni gbogbo eto esin eke, eto oselu, eto isowo aye yii ati awon eto ori telifison to n gbe won safefe wa. (2 Kor. 4:4; 1 Joh. 5:19) Tori naa, awa Kristeni tooto gbodo so awon ta a n ba kegbe. oro olorun to ni imisi so otito ti ko se e ja ni koro naa pe: “Ki a ma si yin lona. egbe buburu a maa ba iwa rere je.”—1 Kor. 15:33. 
 5, 6. awon wo ni ko ye ka ba kegbe, ki si nidi? 
 5 Ki iwa rere wa ma baa ba je, a ko gbodo maa ba awon to n huwa buburu kegbe. Ki i se awon oniwa aito ti ki i se Kristeni nikan ni ko ye ka maa ba kegbe o, ko tun ye ka maa kegbe po pelu awon to pera won ni iranse Jehofa sugbon ti won moomo n saigboran si awon ofin re. Bi iru awon to pera won ni Kristeni bee ba lowo si iwa aito to buru jai ti won ko si ronu piwa da, a gbodo dekun biba won kegbe.—Roomu 16:17, 18. 
 6 Ta a ba n ba awon ti ki i segboran si ofin olorun kegbe, aa fe maa se bii tiwon, ki won le gba tiwa. Bi apeere, ta a ba ni ajose timotimo pelu awon onisekuse, o le maa wu awa naa pe ka sesekuse. Ohun to sele si awon Kristeni kan ti won ti ya ara won si mimo niyen, won si yo awon kan lara won legbe tori pe won ko ronu piwa da. (1 Kor. 5:11-13) Bi won ko ba ronu piwa da, oro won le da bii ti awon ti Peteru menu kan ninu oro re.—Ka 2 Peteru 2:20-22. 
 7. awon wo lo ye ka yan loree? 
 7 Bo tile je pe o ye ka maa huwa to daa si gbogbo eeyan, a ko gbodo maa ba awon ti ki i pa ofin olorun mo kegbe tabi ka je ore won timotimo. Tori naa, ko to ki okunrin tabi obinrin kan to je elerii Jehofa maa fe eni ti ko ya ara re si mimo, ti ki i sefe olorun, ti ki i si i te le awon ilana re. o se pataki gan-an pe ka pa iwa tito Kristeni wa mo ju ka gbayi lodo awon ti ki i pa ofin Jehofa mo. awon to n sefe olorun lo ye ka yan loree. Jesu so pe: “eni yoowu ti o ba n se ife olorun, eni yii ni arakunrin ati arabinrin ati iya mi.”—Maaku 3:35. 
 8. Ipa wo ni egbe buburu ni lori awon omo isireli atijo? 
 8 awon omo isireli jiya abajade buburu tori pe won ko egbe buburu. Nigba ti Jehofa da won nide kuro loko eru ni ile ijibiti to si n dari won lo si Ile ileri, o so iru ajose to ye ki won ni pelu awon to n gbe nibe. o ni: “iwo ko gbodo teri ba fun awon olorun won, tabi ki a sun o lati sin won, iwo ko si gbodo se ohunkohun ti o da bi ise won, bi ko se ki o wo won pale laikuna, ki o si wo awon owon olowo won lule laikuna. Ki e si sin Jehofa olorun yin.” (ekis. 23:24, 25) sibe naa, opo lara awon omo isireli ko segboran si awon itoni ti olorun fun won. (Sm. 106:35-39) Tori pe won je alaisooto si olorun, Jesu so fun won leyin-o-reyin pe: “Wo o! A pa ile yin ti fun yin.” (Mat. 23:38) Jehofa fawo ibukun re seyin lori awon omo isireli, o si fi sori ijo Kristeni to sese da sile.—ise 2:1-4. 
 MaA so OHUN To o n Ka aTI OHUN To o n Wo 
 9. Ki nidi ti ohun tawon ileese iroyin n gbe jade fi lewu? 
 9 opo ohun tawon ileese iroyin aye yii n gbe jade le ba ajose wa pelu Jehofa je. awon ohun ti won n gbe jade naa ki i mu keeyan ni igbagbo ninu Jehofa ati awon ileri re. nse ni won n gbe aye buburu Satani atawon ohun to wa ninu re laruge. Tori naa, a gbodo sora gidigidi ko ma lo je pe awon ohun taa mu ki “awon ife-okan ti aye” ru soke lokan wa la maa yan.—Titu 2:12. 
 10. Ki lo maa gbeyin awon iwe ati awon fiimu buruku ti aye yii n gbe jade? 
 10 Laipe, awon iwe ati awon fiimu buruku ti aye n gbe jade o ni si mo. Gbogbo e a di awati nigba ti Jehofa ba pa aye Satani ti won n gbe laruge run. oro olorun so pe: “Aye n koja lo, bee si ni ifekufee re, sugbon eni ti o ba n se ife olorun ni yoo duro titi lae.” (1 Joh. 2:17) Bakan naa, onisaamu so pe: “awon asebi ni a oo ke kuro, sugbon awon ti o ni ireti ninu Jehofa ni yoo ni ile aye. sugbon awon olokan tutu ni yoo ni ile aye, ni tooto, won yoo si ri inu didun kikoyoyo ninu opo yanturu alaafia.” Fun odun meloo? o ni: “awon olododo ni yoo ni ile aye, won yoo si maa gbe titi lae lori re.”—Sm. 37:9, 11, 29. 
 11. Bawo ni olorun se n pese ounje temi to doso fun awon eeyan re? 
 11 Ohun ti eto Jehofa n pese fun wa yato si awon nnkan ti aye yii n gbe jade. Ohun to maa je ka jogun iye ayeraye ni eto olorun n ko wa ni awon ojo ikeyin yii. Nigba ti Jesu n gbadura si Jehofa, o so pe: “eyi tumo si iye ainipekun, gbigba ti won ba n gba imo iwo, olorun tooto kan soso naa sinu, ati ti eni ti iwo ran jade, Jesu Kristi.” (Joh. 17:3) Baba wa orun n tipase eto re pese opo yanturu ounje temi ti n gbeni ro fun wa. afi ka maa dupe pe a ni awon iwe iroyin, iwe pelebe, iwe nla, awon fidio ati ikanni ori intaneeti to n gbe ijosin tooto laruge! eto olorun tun seto awon ipade ta a n se deedee ni awon ijo to le ni egberun lona aadofa [110,000] kari aye. Ni awon ipade, apejo ayika ati apejo agbegbe, a maa n jiroro awon isofunni latinu Bibeli, eyi to n gbe igbagbo ro ninu olorun ati awon ileri re.—Heb. 10:24, 25. 
 seGBeYaWo “KiKi NiNu OLuWA” 
 12. salaye ohun to tumo si lati segbeyawo “kiki ninu Oluwa.” 
 12 o tubo se pataki pe ki okunrin tabi obinrin kan to je Kristeni to si fe segbeyawo so awon to n ba kegbe. oro olorun fun wa ni ikilo to se kedere pe: “e ma se fi aidogba so po pelu awon alaigbagbo. Nitori ajose wo ni ododo ati iwa ailofin ni? Tabi ajopin wo ni imole ni pelu okunkun?” (2 Kor. 6:14) Bibeli gba awon iranse olorun to ba fe segbeyawo nimoran pe ki won se bee “kiki ninu Oluwa,” iyen ni pe olujosin Jehofa to ti ya ara re si mimo, to ti seribomi, to si n fi awon ilana iwe Mimo silo nikan ni won gbodo fe. (1 Kor. 7:39) Bi awon Kristeni tooto ba n fe ara bii tiwon, won a maa ni awon alabaakegbe to ti ya ara won si mimo fun Jehofa, eyi a si je ki won le pa iwa tito won mo. 
 13. ase wo ni olorun pa fun awon omo isireli nipa igbeyawo? 
 13 Jehofa mo ohun to maa se awon iranse re lanfaani ju lo, ko si ye tipase eto re so oju to fi n wo igbeyawo fun wa. Kiye si ase kedere to pa fun awon omo isireli. Nigba ti Jehofa n gbenu Mose so fun awon omo isireli nipa awon orile-ede ti ko sin olorun to yi won ka, o so pe: “iwo ko si gbodo ba won dana. omobinrin re ni iwo ko gbodo fi fun omokunrin re, omobinrin re si ni iwo ko gbodo mu fun omokunrin re. Nitori oun yoo yi omo re pada lati ma se to mi leyin, dajudaju, won yoo si maa sin awon olorun miiran; ni tooto, ibinu Jehofa yoo si ru si yin, dajudaju, oun yoo si pa o re raurau ni werewere.”—Diu. 7:3, 4. 
 14, 15. Nigba ti Solomoni o te le itosona Jehofa mo, ki lo sele si i? 
 14 Ni akoko die leyin ti Solomoni, omo Dafidi di oba, o gbadura pe ki olorun fun oun ni ogbon. Bo tile je pe o si kere lojo ori, olorun fun un ni ogbon lopo yanturu. Nipa bee, awon eeyan wa mo Solomoni si ologbon oba to n sakoso ile to laasiki. Koda, nigba ti obabinrin seba sebewo sodo Solomoni, ohun to ri ya a lenu. o ni: “emi ko si ni igbagbo ninu awon oro naa titi mo fi wa ki oju emi funra mi le ri i; si wo o! a ko so idaji won fun mi. iwo ta yo ni ogbon ati aasiki re koja awon ohun ti a gbo eyi ti mo feti si.” (1 oba 10:7) amo, apeere ti ko dara ni Solomoni fi lele. iyen si je ka ri ohun to le sele bi eni kan ba saigboran si ase olorun to ni ka ma se fe alaigbagbo.—Oniw. 4:13. 
 15 Laika gbogbo nnkan ti olorun ti se fun Solomoni si, o saigboran si ase olorun pe ki won ma se fe awon ti ki i se olujosin Jehofa latinu awon orile-ede to yi won ka. Solomoni “nifee opolopo aya ile okeere” debi to fi wa ni eedegberin [700] aya ati oodunrun [300] ale. Ibo loro re wa ja si? Nigba ti Solomoni darugbo, awon aya aborisa to fe “te okan-aya re lati to awon olorun miiran leyin, . . . Solomoni si bere si se ohun ti o buru ni oju Jehofa.” (1 oba 11:1-6) Bo tile je pe Solomoni gbon, egbe buburu mu ko huwa omugo, o si fi ijosin tooto sile. ikilo leyi je fun awon Kristeni ti won le maa ronu lati fe eni ti ko nifee Jehofa. 
 16. ilana iwe Mimo wo ni iranse olorun to fe alaigbagbo le fi silo? 
 16 Bo ba sele pe eni kan ti fe alaigbagbo ko to di olujosin olorun nko? Bibeli so pe: “eyin aya, e wa ni iteriba fun awon oko tiyin, ki o le je pe, bi enikeni ko ba segboran si oro naa, ki a le jere won laiso oro kan nipase iwa awon aya won.” (1 Pet. 3:1) Bo tile je pe awon aya to je Kristeni la dari oro yii si, oro naa kan oko kan to ti fe alaigbagbo ko to di olujosin Jehofa. ikilo Bibeli yii se kedere, iyen si ni pe ko o je oko tabi aya rere, ko o si maa te le ilana ti olorun fun awon to ti segbeyawo. opo oko tabi aya alaigbagbo lo ti di elerii Jehofa tori pe won kiye si iyipada to waye nigba ti eni keji won bere si i fi awon ilana olorun silo. 
 aWoN To NiFee JeHoFa NI Ko O MaA Ba soRe 
 17, 18. Ki lo mu ki Noa ati awon Kristeni ogorun-un odun kiini la opin eto awon nnkan ja nigba aye won? 
 17 Bo tile je pe egbe buburu maa n ba iwa rere je, egbe rere maa n nipa to daa lori eni. Ronu nipa Noa to gbe ninu aye buburu, ti ko si ronu pe oun maa ba awon to n huwa ti ko daa sore. Nigba yen, “Jehofa ri i pe iwa buburu eniyan po yanturu ni ile aye, gbogbo itesi ironu okan-aya re si je kiki buburu ni gbogbo igba.” (Jen. 6:5) Tori naa, olorun pinnu pe oun maa pa aye buburu igba yen atawon olubi inu re run ninu akunya omi to kari aye. amo, “Noa je olododo. o fi ara re han ni alaini-aleebu laaarin awon alajogbaye re. Noa ba olorun tooto rin.”—Jen. 6:7-9. 
 18 o daju pe Noa o wa bo se maa ba awon eeyan ti ko sefe olorun doree. oun, aya re, awon omokunrin re meteeta atawon aya won mu ki owo won di lenu ise ti olorun gbe le won lowo, to fi mo kikan oko aaki. Bi iyen se n lo lowo, Noa tun n waasu. Bibeli pe e ni “oniwaasu ododo.” (2 Pet. 2:5) Ise iwaasu ti Noa se, oko aaki to kan ati ajose to wa laaarin oun ati idile re mu ki owo re di, ko si maa se awon nnkan to munu olorun dun. Latari eyi, Noa ati idile re la ikun-omi naa ja. afi ka maa dupe pe Noa ati idile re sin Jehofa, tori pe atomodomo won ni gbogbo awa ta a n gbe lori ile aye lonii. Bakan naa, awon Kristeni ogorun-un odun kiini ti won je adurosinsin ati onigboran ko ba awon ti ko sefe olorun kegbe won si la iparun Jerusalemu ati ti eto awon nnkan awon Juu ja ni odun 70 Sanmani Kristeni.—Luuku 21:20-22. 
 19. Ki la gbodo se ka le ri ojuure olorun? 
 19 Tori pe a je iranse Jehofa, a gbodo maa te le apeere Noa ati idile re ati awon Kristeni ogorun-un odun kiini ti won je onigboran. A gbodo ya ara wa soto kuro ninu eto awon nnkan buburu yii, ka si maa yan awon alabaakegbe to n gbeni ro loree laaarin awon arakunrin ati arabinrin wa oloooto ti won ti le ni milionu mejo bayii. Ta a ba fara mo awon ti ogbon olorun n dari, eyi a mu ka “duro gbon-in gbon-in ninu igbagbo” ni awon akoko lile koko yii. (1 Kor. 16:13; owe 13:20) Ta a ba n so awon ta a n ba kegbe ni awon ojo ikeyin yii, a le ni anfaani lati la eto awon nnkan buburu yii ja sinu aye tuntun ododo ti Jehofa seleri, to si ti sun mole bayii. e o ri i pe ohun agbayanu niyen je lati maa foju sona fun! 
 so awon To o n Ba Kegbe ni awon ojo ikeyin Yii 
 https://assetsnffrgf-a.akamaihd.net/assets/m/2015606/univ/art/2015606_univ_sqr_xl.jpg 
 YAN NnKAN To O Fe Wa JaDE 
 so awon To o n Ba Kegbe ni awon ojo ikeyin Yii 
 https://assetsnffrgf-a.akamaihd.net/assets/a/w/YR/20150815/wpub/w_YR_20150815_lg.jpg 
 https://assetsnffrgf-a.akamaihd.net/assets/a/w/YR/20150815/wpub/w_YR_20150815_lg.jpg 
</doc>
<doc url="https://www.jw.org/yo/awon-itejade/%C3%A0w%E1%BB%8Dn-%C3%ACw%C3%A9-%C5%84l%C3%A1/itan-bibeli/4/wolii-elija/" parent_folder="web1" id="file7993943" filename="wolii-elija">
 Bo O ba ku, bawo lo se maa ri lara iya re bi eni kan ba tun mu o pada bo si iye? Inu re a ma dun o! sugbon se eni kan to ti ku tun le wa laaye bi? nje iru e ti sele ri? 
 Wo okunrin to wa ninu aworan yii. Tun wo obinrin ati omodekunrin yii. Wolii elija ni okunrin to o n wo yen. Obinrin yen ni opo ilu Sarefati, omo re si ni omodekunrin yen. Ni ojo kan, omo naa bere si i saisan. aisan yii le gan-an debi pe o ku. igba naa ni elija wa so fun obinrin naa pe: ‘Gbe omo naa fun mi.’ 
 elija gbe oku omo naa lo si oke peteesi o si te e sori ibusun. o gbadura pe: ‘Jehofa, jowo, je ki omo yii ji dide.’ omo naa si bere si i mi! elija wa gbe e so kale lo o si wi fun obinrin naa pe: ‘Wo o, omo re n be laaye!’ idi ree ti inu iya naa fi dun jojo. 
 Wolii pataki mii ti Jehofa ni ni elisa. o ti se oluranlowo elija ri. sugbon nigba to ya Jehofa lo elisa lati se ise iyanu. Ni ojo kan, elisa lo si ilu sunemu, nibi ti obinrin kan ti maa n se daadaa si i. Nigba to ya, obinrin yii bi omokunrin kan. 
 Laaaro ojo kan, nigba ti omo yen ti dagba, o lo ba baba re to n sise ni oko. ojiji ni omo yen kigbe pe: ‘Ori mi!’ Leyin ti won gbe omo naa de ile, o ku. Wo bi inu iya re a ti ba je to! Kia lo lo pe elisa wa. 
 Nigba ti elisa debe, o lo si iyara ibi ti oku omo naa wa. o gbadura si Jehofa, o si sun le omo naa. Laipe ara omokunrin naa gbona, o si sin ni igba meje. abi o o ri bi inu iya re a ti dun to nigba to wole wa to si ri omo re laaye! 
 aimoye eeyan lo ti ku. eyi ti ba awon idile ati awon ore won ninu je gidigidi. awa o lagbara lati ji oku dide. sugbon Jehofa lagbara re. Nigba to ba ya, a maa ko nipa bo se maa mu aimoye oke awon eeyan pada bo si iye. 
 https://assetsnffrgf-a.akamaihd.net/assets/m/1101978123/univ/art/1101978123_univ_sqr_xl.jpg 
</doc>
<doc url="https://www.jw.org/yo/awon-itejade/b%C3%ADb%C3%A9l%C3%AC/bi12/%C3%A0w%E1%BB%8Dn-%C3%ACw%C3%A9/J%C3%A9%CC%A3n%C3%A9%CC%A3s%C3%ADs%C3%AC/2/" parent_folder="web1" id="file7993949" filename="2">
 2  Bi orun ati ile aye ati gbogbo egbe omo ogun won se wa si asepari niyen.+2  ati ni ojo keje, olorun de asepari ise re ti o ti se, o si bere si sinmi ni ojo keje kuro ninu gbogbo ise re ti o ti se.+3  olorun si te siwaju lati bu kun ojo keje, o si se e ni olowo, nitori pe inu re ni o ti n sinmi kuro ninu gbogbo ise re ti olorun ti da fun ete sise.+4  eyi ni oro-itan nipa orun ati ile aye ni akoko dida won, ni ojo ti Jehofa olorun se ile aye ati orun.+5  Wayi o, ko tii si igi keekeeke ti o wa ni ile aye, ko si si eweko kankan ti o tii ru jade, nitori pe Jehofa olorun ko tii mu ki ojo+ ro sori ile aye, ko si si eniyan kankan lati ro ile.6  sugbon ikuukuu+ a maa goke lo lati inu ile aye, a si bomi rin oju gbogbo ile.+7  Jehofa olorun si bere si seda okunrin naa lati inu ekuru+ ile,+ o si fe eemi iye+ sinu iho imu re, okunrin naa si wa di alaaye okan.+8  Siwaju si i, Jehofa olorun gbin ogba kan ni edeni,+ siha ila-oorun, ibe ni o si fi okunrin ti o ti seda si.+9  Nipa bayii, Jehofa olorun mu ki olukuluku igi ti o fani mora ni wiwo, ti o si dara fun ounje hu lati inu ile ati igi iye+ pelu ni aarin ogba naa ati igi imo rere ati buburu.+10  Wayi o, odo kan wa ti n san jade lati edeni lati bomi rin ogba naa, ibe ni o si ti bere si pinya, o si di ohun ti a le pe ni eka merin.11  Oruko eyi ekini ni Pisoni; oun ni eyi ti o yi gbogbo ile Hafila+ ka, nibi ti wura wa.12  Wura ile naa si dara.+ Goomu bideliomu+ ati okuta onisi+ wa nibe pelu.13  Oruko odo keji si ni Gihoni; oun ni eyi ti o yi gbogbo ile Kusi ka.14  Oruko odo keta si ni Hidekeli;+ oun ni eyi ti o lo si ila-oorun asiria.+ Odo kerin si ni Yufireti.+15  Jehofa olorun si n ba a lo lati mu okunrin naa, o si mu un te do sinu ogba edeni+ lati maa ro o ati lati maa boju to o.+16  Pelupelu Jehofa olorun si gbe ase yii kale fun okunrin naa pe: “Ninu gbogbo igi ogba ni ki iwo ti maa je ajeterun.+17  sugbon ni ti igi imo rere ati buburu, iwo ko gbodo je ninu re, nitori ojo ti iwo ba je ninu re, dajudaju, iwo yoo ku.”+18  Jehofa olorun si n ba a lo lati wi pe: “Ko dara ki okunrin naa maa wa niso ni oun nikan. emi yoo se oluranlowo kan fun un, gege bi asekun re.”+19  Wayi o, Jehofa olorun n seda gbogbo eranko inu papa ati gbogbo eda ti n fo ni oju orun lati inu ile, o si bere si mu won wa sodo okunrin naa lati wo ohun ti yoo pe okookan won; ohun yoowu ti okunrin naa ba si pe e, alaaye okan+ kookan, iyen ni oruko re.+20  Nitori naa, okunrin naa n so gbogbo eran agbeleje ati awon eda ti n fo ni oju orun ati gbogbo eranko inu papa loruko, sugbon fun eniyan, ko si oluranlowo kankan gege bi asekun re.21  Nitori naa, Jehofa olorun mu ki oorun asunwora+ kun okunrin naa, bi o si ti n sun lowo, o mu okan ninu egungun iha re, leyin naa, o pa eran de mo aye re.22  Jehofa olorun si bere si fi egungun iha ti o mu lati inu ara okunrin naa mo obinrin, o si mu un wa fun okunrin naa.+23  Nigba naa ni okunrin naa so pe:“Nigbeyin-gbeyin, eyi ni egungun ninu awon egungun miati eran ara ninu eran ara mi.+Obinrin ni a oo maa pe eyi,Nitori pe lati ara okunrin ni a ti mu eyi wa.”+24  idi niyen ti okunrin yoo se fi baba re ati iya+ re sile ti yoo si fa mo aya re, won yoo si di ara kan.+25  awon mejeeji si n ba a lo lati wa ni ihooho,+ okunrin naa ati aya re, sibe oju ko ti won.+ 
 https://assetsnffrgf-a.akamaihd.net/assets/m/1011208/univ/art/1011208_univ_sqs_lg.jpg 
</doc>
<doc url="https://www.jw.org/yo/awon-itejade/b%C3%ADb%C3%A9l%C3%AC/bi12/%C3%A0w%E1%BB%8Dn-%C3%ACw%C3%A9/J%C3%B2h%C3%A1n%C3%B9/4/" parent_folder="web1" id="file7999004" filename="4">
 4  Wayi o, nigba ti Oluwa mo pe awon Farisi ti gbo pe Jesu n so awon pupo di omo eyin, ti o si n batisi+ pupo si i ju Johanu—2  bi o tile je pe, ni tooto, Jesu funra re ko batisi rara sugbon awon omo eyin re se bee—3  o fi Judia sile, o si tun lo si Galili.4  sugbon o pon dandan fun un lati gba Samaria+ koja.5  Nipa bee, o de ilu nla kan ni Samaria ti a n pe ni Sikari nitosi papa ti Jekobu fi fun Josefu omokunrin re.+6  Ni ti tooto, isun omi+ Jekobu wa nibe. Wayi o, Jesu, ti o ti re lati inu irin ajo naa, jokoo nibi isun omi naa gan-an gege bi o ti wa. Wakati naa je nnkan bi ikefa.7  Obinrin ara Samaria kan wa fa omi. Jesu wi fun un pe: “Fun mi mu.”8  (Nitori pe awon omo eyin re ti lo sinu ilu nla lati ra awon elo ounje.)9  Nitori naa, obinrin ara Samaria naa wi fun un pe: “ee ti ri ti iwo, bi o tile je pe Juu ni o, fi n beere omi mimu lowo mi, nigba ti mo je obinrin ara Samaria?” (Nitori pe awon Juu ki i ni ibalo kankan pelu awon ara Samaria.)+10  Ni idahun, Jesu wi fun un pe: “Ka ni o ti mo ebun+ ofe olorun ni ati eni+ ti o so fun o pe, ‘Fun mi mu,’ iwo i ba ti beere lowo re, i ba si ti fun o ni omi aaye.”+11  o wi fun un pe: “oga, iwo ko tile ni koroba fun fifa omi, kanga naa si jin. Lati orisun wo ni iwo ti wa ri omi aaye yii?12  iwo ko tobi ju+ baba nla wa Jekobu, eni ti o fun wa ni kanga naa ti oun funra re pa po pelu awon omo re ati awon eran ile re mu ninu re, abi?”13  Ni idahun Jesu wi fun un pe: “Gbogbo eni ti o ba n mu lati inu omi yii, oungbe yoo tun gbe e.14  Dajudaju, eni yoowu ti o ba n mu lati inu omi ti emi yoo fi fun un, oungbe ki yoo gbe e lae,+ sugbon omi ti emi yoo fi fun un yoo di isun omi+ ninu re ti n tu yaa soke lati fi iye ainipekun funni.”+15  Obinrin naa wi fun un pe: “oga, fun mi ni omi yii, ki oungbe ma baa gbe mi, ki n ma si maa wa si ibi yii lati fa omi.”16  o wi fun un pe: “Lo, pe oko re, ki e si wa si ibi yii.”17  Ni idahun, obinrin naa wi pe: “emi ko ni oko.” Jesu wi fun un pe: “iwo wi daadaa pe, ‘oko, emi ko ni.’18  Nitori pe iwo ti ni oko marun-un ri, okunrin ti o si ni nisinsinyi ki i se oko re. eyi ni iwo ti so ni otito.”19  Obinrin naa wi fun un pe: “oga, mo roye pe wolii ni o.+20  awon baba nla wa josin ni oke nla yii;+ sugbon eyin so pe Jerusalemu ni ibi ti o ye ki awon eniyan ti maa josin.”+21  Jesu wi fun un pe: “Gba mi gbo, obinrin yii, Wakati naa n bo nigba ti ki i se ni oke nla yii tabi ni Jerusalemu+ ni e o ti maa josin+ Baba.22  eyin n josin ohun ti e ko mo;+ awa n josin ohun ti awa mo, nitori pe igbala pilese lati odo awon Juu.+23  Bi o tile ri bee, wakati naa n bo, nisinsinyi si ni, nigba ti awon olujosin tooto yoo maa josin Baba ni emi+ ati otito,+ nitori pe, ni tooto, irufe awon eni bee ni Baba n wa lati maa josin oun.+24  olorun je emi,+ awon ti n josin re si gbodo maa josin ni emi ati otito.”+25  Obinrin naa wi fun un pe: “Mo mo pe Mesaya+ n bo, eni ti a n pe ni Kristi.+ Nigbakigba ti eni yen ba de, yoo polongo ohun gbogbo fun wa ni gbangba.”26  Jesu wi fun un pe: “emi ti n ba o soro ni eni naa.”+27  Wayi o, lori koko yii awon omo eyin re de, won si bere si se kayefi nitori pe o n ba obinrin soro. amo sa o, ko si eni kan ti o so pe: “Ki ni o n wa?” tabi, “ee se ti o fi n ba a soro?”28  Nitori naa, obinrin naa fi isa omi re sile, o si wo ilu nla lo, o si so fun awon eniyan pe:29  “e maa bo nihin-in, e wa wo okunrin kan ti o so gbogbo ohun ti mo ti se fun mi. afaimo bi ki i ba se eyi ni Kristi naa,+ abi?”30  Won jade lati ilu nla naa, won si bere si wa sodo re.31  Laaarin akoko yii, awon omo eyin n ro o, pe: “Rabi,+ jeun.”32  sugbon o wi fun won pe: “Mo ni ounje lati je ti e ko mo nipa re.”33  Nitori naa, awon omo eyin bere si so fun ara won leni kiini-keji pe: “eni kankan ko gbe ohunkohun wa fun un lati je, abi?”34  Jesu wi fun won pe: “Ounje+ mi ni fun mi lati se ife+ eni ti o ran mi ati lati pari ise re.+35  e ko ha so pe o si ku osu merin ki ikore to de? Wo o! Mo wi fun yin: e gbe oju yin soke, ki e si wo awon papa, pe won ti funfun fun kikore.+ Nisinsinyi,36  akarugbin n gba owo oya, o si n ko eso jo fun iye ainipekun,+ ki afunrugbin+ ati akarugbin baa le yo pa po.+37  Ni tooto, ninu oran yii, ooto ni asojade naa pe, eni kan ni afunrugbin, elomiran si ni akarugbin.38  Mo ran yin lo lati karugbin ohun ti e ko se opo kankan le lori. awon elomiran ti se opo,+ e si ti bo sinu anfaani opo won.”39  Wayi o, opo ninu awon ara Samaria lati ilu nla yen ni igbagbo+ ninu re ni titori oro obinrin naa eni ti o so ni jijerii pe: “o so gbogbo ohun ti mo ti se fun mi.”+40  Nitori naa, nigba ti awon ara Samaria wa sodo re, won bere si be e pe ki o duro lodo won; o si duro nibe fun ojo meji.+41  Nitori naa, pupo si i gba gbo ni titori ohun ti o so,+42  won si bere si so fun obinrin naa pe: “Ki i tun se ni titori oro re ni awa fi gba gbo mo; nitori pe awa tikara wa ti gbo,+ a si mo pe [okunrin] yii dajudaju ni olugbala+ aye.”43  Leyin ojo meji naa, o fi ibe sile lo si Galili.+44  Bi o ti wu ki o ri, Jesu funra re jerii pe wolii ki i ni ola ni ile ibile tire.+45  Nitori naa, nigba ti o de Galili, awon ara Galili gba a, nitori pe won ti ri gbogbo ohun ti o se ni Jerusalemu nigba ajoyo,+ nitori pe awon pelu lo si ajoyo naa.+46  Nipa bee, o tun wa si Kana+ ti Galili, nibi ti o ti so omi di waini.+ Wayi o, emewa oba kan wa ti omokunrin re n saisan ni Kapanaumu.+47  Nigba ti [okunrin] yii gbo pe Jesu ti jade kuro ni Judia wa si Galili, o lo ba a, o si bere si be e pe ki o so kale wa, ki o si mu omokunrin oun lara da, nitori o wa ni ogegere iku.48  Bi o ti wu ki o ri, Jesu wi fun un pe: “Laije pe e ri awon ise ami+ ati ise agbayanu,+ e ki yoo gba gbo lonakona.”49  emewa oba naa wi fun un pe: “Oluwa, so kale wa ki omo mi kekere to ku.”50  Jesu wi fun un pe: “Maa ba ona re lo;+ omokunrin re ye.”+ okunrin naa gba oro ti Jesu so fun un gbo, o si ba ona re lo.51  sugbon nisinsinyi bi o ti n so kale lo ni ona re, awon eru re pade re lati so pe omodekunrin re wa laaye.+52  Nitori naa, o bere si se iwadii lowo won nipa wakati ti ara re ya. Bee gege, won wi fun un pe: “Lanaa, ni wakati keje ni iba+ naa fi i sile.”53  Nipa bee, baba naa mo pe o je ni wakati naa gan-an+ ti Jesu so fun un pe: “omokunrin re ye.” oun ati gbogbo agbo ile re si gba gbo.+54  Leekan si i, eyi ni ise ami keji+ ti Jesu se nigba ti o jade lati Judia wa si Galili. 
 https://assetsnffrgf-a.akamaihd.net/assets/m/1011208/univ/art/1011208_univ_sqs_lg.jpg 
</doc>



